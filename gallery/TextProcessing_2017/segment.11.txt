REVERENDI PATRIS  FRATRIS FRANCISCI A VICTORIA RELECTIO  DE POTESTATE  CIVILI.SVMMA.-    1 Potestas omnis seu publica, seu priuata, qua respublica secularis administratur, quòd non solum iusta &  legitima sit, sed ita Deum actorem habeat, ut necorbis totius consensu tolli, aut abrogari poßit, ostenditur.-    2 Potestas, quòd sit duplex, publica, & priuata.-    3 Potestatis ciuilis finis quis sit.-    4 Hominis miseria recensetur. Et quid faciendum opor  tuit, ut illius neceßitatibus consuleretur.-    5 Ciuitatum, rerúmque publicarũ fons & origo, quòd  non fuerit inuentum hominum, sed tanquam à natura profectum.-    6 Potestatis ciuilis causa efficiens quæ.-    7 Respublica unde habeat potestatem ciuilem. Et de causa materiali eiusdem potestatis. Et penes quem iure  naturali & diuino resideat.-    8 Monarchia, siue regia potestas, quòd non solùm iusta sit, & legitima, sed quòd reges etiam à iure diuino  & naturali habeant potestatem, & non ab ipsa republica, aut prorsus ab hominibus.-    9 Potestates, quibus infidelium respublicæ gubernantur, an sint legitimæ. Vel, an inter paganos sint legitimi principes, & magistratus.-       10 Potestatis publicæ secularis tres causæ explicantur.-    11 Libertas, quòd non sit minor in regali principatu,  quàm in aristocratico, & democratico.-    12 Respublica, quòd tota poßit puniri licitè pro peccato regis.-    13 Bellum quando nullum esset iustum.-    14 Reipublicæ sicut maior pars regem supra totamrem  publi. constituere potest, alijs inuitis: quòd ita pars  maior Christianorum, reliquis etiam renitẽtibus monarcham unum creare iure poßit, cui omnes principes & prouinciæ parere teneantur.-    15 Principũ leges, & constitutiones quomodo obligent  in foro conscientiæ. Et quid de præceptis parentum in  filios, & maritorum in uxores.-    16 Lex humana & diuina in quo differant, & in quo  etiam conueniant.-    17 Lex diuina quòd sicut habet uim obligandi ad culpã,  ita & lex humana.-    18 Legum humanarum transgressores, ad quam culpam  obligentur, ad mortalem, an ad uenialem solúm.-    19 Leges humanæ quando obligent ad mortale, & quando ad ueniale, qualiter dignosci poterit.-    20 Rex si uellet non obligare ad culpam, an posset.-    21 Leges ciuiles, an obligent legislatores, & maximè reges.-    22 Legis ratione cessante, an cesset obligatio.-    23 Tyrannorum leges an obligent.-    24 Præcepta parentum, quòd eodem modo obligent, sicut  leges ciuiles. Et idem de præceptis maritorum in uxores.OFFICIVM, ac munus Theologi  tam latè patet, ut nullum argumentum, nulla disputatio, nullus locus  alienꝰ uideatur à theologica professione, & instituto. Et fortasse hoc etiam in  causa est, sicut de Oatore dicit Cicero, cũ in  omni disciplinarum genere, omnibúsque artibus tam pauci inueniantur, & clari, & excellentes uiri: tanta sit, ne plus exigam, theologorum bonorum inopia, & solidorum. Est autem Theologia omnium disciplinarum, studiorúmque orbis prima, quam Græci θεολογίαν   uocant. Quare nihil mirum uideri debet, si nõ   tam multi in tam difficili re sanè absoluti inueniantur. In tam igitur magno solo, ac latè patenti scripturarum omnium doctorum campo  cùm infinita suppeterent, unũ potissimum locum mihi delegi: certè si pro sua dignitate à  me tractari ualeat, dignum uestro conspectu,  uiri ornatissimi, & doctissimi. Locus itaque  est de republica: de qua re cùm grauissimi, &  eruditissimi uiri multa disseruerint, plura tamen supersunt. Et quoniam argumentum amplius est, quàm ut una disputatione expleri  posset, de potestate publica & priuata, qua respublicæ gubernãtur, hodie negotium suscepi.¶ Locus relegendus ac tractandus est in Magistro sentẽtiarũ in. 2. d. 44. & sumptus est à Pau.  ad Ro. 13.{Rom. 13.}Nõ est potestas nisi à Deo. In quem     locum licet permulta sint quæ afferri possent,  tamen impræsentiarum de laica, seu seculari  potestate tota nostra disputatio erit nullis limitibus coërcita, ne effusiùs quàm opus sit, erret, & euagetur. Tota ergo pręsens relectio tribus terminabitur conclusionibus.¶ Prima conclusio est, Omnis* seu publica,  seu priuata potestas, qua respublica secularis  administratur, nõ solùm iusta, & legitima est,  sedita Deum actorem habet, ut nec orbis totius consensu tolli, aut abrogari possit. Priusquam ad probationem huius conclusionis ueniam, nonnulla mihi præmittẽda sunt, ad eius  explanationem, & intelligentiam necessaria.  Nectamen omnia, quæ in hoc amplissimo argumento cõgeri possunt, persequi constitui,  sed astricto & presso sermone, scholastico more, quantum potero, paucissima uerba, quæ   solùm instituto sunt necessaria, conferã. Cùm  * autẽ duplex sit potestas, publica, seu priuata,  priꝰ de publica, mox uerò de priuata agamꝰ. Et  quoniã (ut Arist.{Aristo.}admonet) unũquodq; tũc arbitramur scire, cũ causas eius cognoscimꝰ, operæpretiũ me facturũ puto, si ciuilis, et laicę potestatis, de qua tota futura est oratio, causas inuestigauero. Quibꝰ certè ꝑceptis, & uis, & effectus ipsius potestatis facilè patebũt. Illud igit̃   in primis notare oportet, qđ ipse Arist. in Physicis{Aristo.}docet, Nõ in naturalibꝰ tãtũ, sed in oĩbus      prorsus humanis rebus necessitatem considerandum ex fine, utpote causarum omnium &  prima & potissima. Quod dogma, seu ab Aristot. inuẽtum fuerit, sine à Platone receptum,  ingens philosophiæ argumentum fuit, magnamq́; rebus omnibus attulit lucem. Anteriores homines non eruditionis expertes, sed primi etiam nominis philosophi, necessitatẽ rerũ  materiæ tribuebant, acsi (ut ipsius Arist. exẽplo utar) domum ita necessariò constructam  esse putarent: non quòd humanis usibus ita  expediret, sed quia grauia quidem deorsum  suapte natura ferantur, idcirco lapides quidem  ac fundamenta sunt infra terram, supra autem  propter leuitatem præeminent ligna. Item homines inferiùs pedes habere non incessus gratia, sed quòd ea pars maximè crassior sit. Ossá  que similiter animantibus inesse, nõ quòd ita  necessaria fuerint, ut caro membráque corporis stabilitatem haberent, sed quòd ea materia  durior & solidior sit. Verumenimuero homines crassis opinionibus imbuti, toto (ut aiũt)  cælo errabant, ut nec rerum aliquarum rationem secundum sententiã eorum reddere possent, certè optimarum maximarumq́ue rerum  fabricam artificio philosophandi ratione nullo modo expedire possent. Quomodo enim  illi, ut non inquiram qua materiæ uarietate terra ornatur in media sede mundi locata, solida,     & globosa, & undique circum se suis nutibus conglobata, uestita floribus, herbis, arboribus, ut nõ exigam unde fontiũ gelidæ perennitates, liquores perlucidi, unde riparũ uestitus uiridissimi: singulariũ partũ mẽbrorumq́;  hominis compositionem uni materię acceptã,  referrent? Quæ est illa materiæ uis, quæ inter  animantia oculos homini sublimes dedit, cælumq́ue uidere iussit, & erectos ad sydera tollere uultꝰ? Ita enim illi respõdẽt fieri aliter nõ   potuisse, quàm ut homo erectꝰ esset, bruta uerò prona, inclinataq́ue: & non finis alicuius,  aut utilitatis gratia, sed ꝙ animantium materiæ, disparq́ue conditio esset. Atque ex hoc capite manauit Epicuri stolidissimum placitum,  & eius discipuli Lucretii. Dicebat enim nec oculos ad uidendum esse natos, nec aures ad audiendum, sed omnia fortuitò atque adeò ex  illo atomorum multifario concursu per infinitum & inanem uolitatum contigisse, quo  nihil potest dici, uel fingi, aut stultius, aut  ineptius, nec quicquam procliuius quàm tam  apertam stultitiam arguere. Quod copiosissimè Cicero De natura Deorum, & Lactantius De opificio Dei fecerũt. Sed nostro instituto, & præsenti proposito satis erit, ut summam ueritatem teneamus, qua omissa, semper necesse errare est. Credamús que non cælum, nec terrã, ac reliquas orbis partes homiminemq́ue ipsum orbis principiũ, sed omnia,  quæ cælo continentur, alicuius usus & finis  gratia stetisse, fieríque omnia, atq; ita fieri necesse propter finem, unde ratio & necessitas  rerum accipienda est.¶ Quærendum igitur & inuestigandum nobis superest, quis* sit finis ille, cuius gratia potestas hæc, de qua tractaturi sumus, constituta  sit. Pro quo considerare oportet, ꝙ sicut homo cæteris animalibus præstat ratione, sapientia, atq; sermone, ita illi æterno, immortali, sapientiq́; animali, multa à prouidentia gubernatrice denegata sunt, quæ reliquis animalibꝰ   sunt tributa, & concessa. Iam enim primùm ut  communitati & tutelæ animantium consultũ  esset, ab ipso statim principio omnia alia animalia suis tegumentis natura mater dotauit,  quo faciliùs possent uim pruinarum & frigora sustinere. Singulis autem quibus ad propul  sandos impetus extraneos sua propria munimenta constituit, aut ut naturalibus telis repugnẽt feriora, aut quę sunt imbecilliora, subtrahant se periculis pernicitate fugiẽdi, aut rostro ueluti hasta se protegant, aut latibulis sepiant:  & ita quædam illorum, aut plumis leuiùs in  sublimè suspẽsa sint, aut suffulta unguibus, uel  instructa cornibus: nulliq́; præsidiũ sui deest.  Hominẽ* autẽ unum ratione & uirtute concessa relinquit fragilẽ, ĩbecillẽ, inopẽ, & infirmum, omniq́; auxilio destitutũ, undiq; indigentem, & nudũ., incrinemq́; contra se ex naufragio producit, in cuius uita miserias sparsit,  quippe qui ab ipso statim ortu nihil aliud potest quàm fragilitatis suę cõditione plorata fletibus comminari. Iuxta illud, Repleti multis  miseriis: & tantum ut restet (ut Poëta refert)  transire malorum. Vt ergo huiusmodi necessitatibꝰ cõsuleretur, necessariũ porrò fuit, ut homines non uagi errarent, & palãtes instar sera  rũ in solitudine, sed in societate uiuẽtes, inuicem sibi adiumẽto essent. uæ enim soli (ait Sapiens) quia si ceciderit, nõ habet subleuantẽ: si  autẽ fuerint multi, fouebuntur mutuó. Atque  adeò ex hoc capite Aristo. 2. Ethico.{Aristo. 2. Ethico.}admonet,  nõ sine doctrina, & experientia perfici posse  ex parte intellectꝰ, ꝗ in solitudine haberi mini   me pōt. Imò etiã hoc loco brutis animalibus  ipsis inferiores esse uidemus, ꝗa illa necessaria  sibi per se cognoscere possunt, hoĩes autẽ nullatenꝰ hoc possunt. Rursus etiã sermo ĩtellectꝰ   est nũtiꝰ, & ĩ hũc solũ usũ datũ Aristo. tradit,  quo uno homo cæteris animalibꝰ antecedit: ꝗ  extra hominũ societatẽ nullꝰ foret: atq; adeò  etiã, si fieri posset, si sapiẽtia esset sine sermone  ingrata & inscibilis esset ipsa sapietia. Ita enim  in Ecclesiastico habetur, Sapiẽtia abscõdita, &  thesaurꝰ inuisus, q̃ utilitas in utrisq; Quapropter & in. 1. Politic. Arist.{Aristo. 1. politicorum.}ostendit hominẽ naturaliter esse ciuilem, sociabilémque, Iam uerò  uoluntas, cuius ornamenta sunt iustitia  & amicitia, deformis uerò omnino, ac uelut manca, extra hominum consortia sit necesse est: iustitia quidẽ nisi à multitudine exerceri non potest: amicitia uerò, sine qua non  aqua, non igne, non sole (ut ait Cicero pluribus locis) utimur, & sine qua nulla uirtus est  secundum Aristo. sententiam: sine uitæ communicatione omnis periit. Et si constaret humana uita, & sibi sufficeret, tamen in solitudine non nisi iniocunda, & inamabilis esse posset nihil enim natura solitariũ amat, omnésque, ut ait Aristo. natura ferimur ad communicationẽ. Si quis (inquit Cicero) in cælũ ascendisset, naturámque mundi, atque syderum in  spexisset pulchritudinẽ, insuauis illi sine amico administratio foret. Quare & Timõ ille Atheniensis, qui se instituto ab hominum communitate segregarat, inhumana, brutalí que  natura ab Aristo. 1. Politi. censetur, & inter feras huiusmodi homines ponuntur. Sicut enim  ait Augu. libro de amicitia. Ego enim eos non  tantùm homines, quàm bestias dixerim, qui  sic dicunt esse uiuendum, ut nulli consolationi sint, nulli etiam oneri uel dolori, qui nihil  delectationis ex alterius bono concipiant, nihil amaritudinis sua aliis peruersitate inferãt,  amare nullum, amari à nullo curantes. Cùm     itaque humanæ societates propter hũc finẽ cõ   stitutæ sint scilicet ut alter alterius onera portaret, & inter omnes societates societas ciuilis  ea sit, in qua commodius homines necessitatibus subueniant: sequitur, communitatem esse  (ut ita dixerim) naturalissimam communicationem naturæ conuenientissimam. quamquã   enim mutua officia sibi præstent, non tamẽ familia una sufficiens est sibi, & maximè aduersus uim iniuriamq́ue propulsandam: quæ maximè ea uidetur & Cham, & Nemrod adduxisse, ut primi omnium homines in ciuitatem  cogerent, ut legitur Gen. 10.{Gene. 10}Patet ergo quòd  * fons & origo ciuitatũ rerumq́ue publicarũ,  nõ inuentum esse hominũ, ne que inter artificiata numerãdum, sed tanquã à natura profectum, quæ ad mortaliũ tutelã, & conseruationẽ hãc rationẽ mortalibus suggessit, atque ex  eodẽ capite statutum consequũtur eundẽ esse  finem eandémque necessitatem publicarũ potestatum. Si enim ad mortalium incolumitatẽ necessaria sunt cõcilia & cœtus hominum,  societas nulla cõsistere potest sine ui aliqua &  potestate gubernante, & prouidente. idẽ omnino usque utilitas est, & publicæ potestatis,  & communitatis, societatisq́ue. Si enim omnes æquales essent, & nulli potestati subditi,  unoquo que ex sua sententia & arbitrio in diuersitatem tendente, necessario distraheretur     respublica, dissolueretur ciuitas, nisi aliqua esset prouidentia, quæ in communi curaret confuleret que cõmuni bono. Omne enim regnũ  in seipsum diuisum, desolabitur. Et ubi nõ est  gubernator (ut ait sapiens) dissipabitur populus. sicut corpus hominũ in sua integritate cõseruari non posset, nisi esset ali qua uis ordinatrix, quæ singula membra in usus aliorum meẽbrorum, maximè in commodum totius hominis componeret: sane ita in ciuitate contingere necesse esset, si unus quisque pro suarum rerum utilitate solicitus esset, & unusquisque ciuis publicum bonum negligeret. Habemus igitur finalem, & potissimam causam potestatis  ciuilis, & secularis utilitatem, imò potiùs ingẽtem necessitatem, cui nisi dii repugnant. Efficientem* uerò causam huius potestatis ex dictis facilè est intelligere. Si enim publicam potestatem ordinemus constitutam iure naturali, ius autem naturale Deum solum actorẽ cognoscit: manifestum euadit, potestatem publicam à Deo esse, nec hominum conditione aut  iure aliquo positiuo contineri. Deus enim qui  omnia in sapientia fecit, quíque attingit à fine usque ad finẽ fortiter, & disponit omnia suaui  ter, & cuius opera omnia ordinata sunt, ut ait  Apostolus: huius naturæ cõditionis homines  constituit, ut nisi in societate uiuere non uale  rent. imò (ut apud Ciceronem disserit Scipio)     nihil est illi principi Deo, qui omnem mundũ  regit, & quicquid est in terris fecit, acceptius,  quàm concilia cuiusque hominum iure societatis, quæ ciuitates appellantur. Et si respublicæ societatés que iure diuino seu naturali sunt  cõstitutæ, potestates, etiam sine quibus respublicæ stare non possent. Item de iure diuino  etiam, ut nullum dubium superesse possit, rationibus & testimoniis confirmabimus. Et  primò quidem Aristo. 7. Politico.{Aristo.}grauia & leuia à generante moueri asserit, non ob aliam  causam, quàm ob naturalem illam inclinationem quam habent à generante, & necessitatem ad motum. Si ergo Deus necessitatem istã   atque inclinationem hominibus dedit, ut in  societate & sub alia potestate regente degere non possent, hoc ipsum deo actori acceptum referre necesse est. Que enim apud  omnes naturalia sunt, à Deo naturaliter sine  dubio sunt: qui enim dat speciem, seu formam  ut idem Aristo ait, dat ad speciem seu formam  consequentiam. Quamobrẽ etiam Paulus admonet, Qui potestati resistit, Dei ordinationi  resistit. Constitutione* ergo diuina respublica hanc potestatem habet: causa uerò materialis, in qua huiusmodi potestas residet iure  naturali & diuino, est ipsa respublica, cui de se  competit gubernare seipsam, & administrare  & omnes potestates suas in communi bene     dirigere. Quod sic probatur, Nam cùm de iure  naturali & diuino est aliqua potestas gubernãdi rem publicam, & sublato communi iure positiuo & humano, non sit maior ratio, ut pote  stas illa sit in uno, quàm in altero, necesse est,  ut ipsa communitas sit sibi sufficiẽs, & habeat  potestatem gubernãdi se. Si enim prius quàm  in ciuitatem homines cõuenirent, nemo erat  aliis superior, non est aliqua ratio, cur in ipso  cœtu, seu cõuentu ciuili, quisque sibi super alios potestatem uendicaret: maximè cùm quilibet homo iure naturali habet potestatem, &  ius defendendi se, nihil magis naturale quàm  uim ui repellere. Et certè non est aliqua ratio,  cur hanc potestatem respublica non obiiciat  circa suos ciuet tanquam in membra ad integritatem totius & conseruationem publici boni. Item hominẽ occidere, est iure diuino prohibitum, ut patet in præceptis Decalogi: ergo  authoritas occidẽdi oportet ꝙ sit iure diuino.  sed respublica, ut ex usu & consuetudine constat, habet authoritatem occidendi hominem:  ergo habet à iure diuino. Nec satis est dicere,  quòd ius diuinum non prohibet absolutè occidere hominem, sed occidere innocentẽ: quia  conclusio est, quòd homini priuato non licet  occidere hominem, quamuis criminosum: ergo aliquam authoritatem habet respublica occidendi hominem, quam non habet priuatus     homo: & illa non potest esse iure positiuo, ergo iure diuino. Et quia hæc potestas principaliter est in regibus, quibus respublica commisit uices suas, de regio principatu & potestate  disputandum est. De qua non desunt aliqui,  etiam de numero Christianorum, qui nõ solũ  negant regiã potestatem esse à Deo, sed etiam  omnes reges, duces, principes, dicunt esse tyrãnos, & huius libertatis esse prædones, adeò  infensi sunt omnibus dominationibus, & potestatibus, una duntaxat republica excepta: qđ  etiam probare conantur authoritatibus & rationibus. Et primò quidẽ, quia homo cõditus  est in libertate. non enim in illo felici statu innocẽtiæ quisquam dominus fuisset, nec quisquã seruiuisset. Secũdò, quia homini à principio dictum est, Dominamini piscibus maris,  & uolatilibus cæli. & rursus, Fecit Deus hominem ut præesset piscibus maris, &c. nec dixit hominibus. Tertiò, quia in lege naturæ inter cultores ueri Dei nũquam legimus ali quẽ   principẽ fuisse. Quartò, quia principatus ortũ  habuit à tyrãnide. primùm enim Nemrod qui  fuit à posteritate reprobata à Noë, accepit tyrannidem, qui fuit filius Cham. Genes. 10. nec  sancti doctores hoc sub silentio præterierunt.  Greg.{Grego.}enim unum cõtra naturã & magnũ dicit esse, uelle dominari hominẽ, cũ naturali iure omnes homines sint æquales. & Isidorus,     Communis (inquit) omniũ possessio, & una  libertas iuris naturalis est, propria uti libertate: quòd si ante legem euangelicã regius potestatus prohibitus nõ esset, saltem Christianos  dicũt libertate donatos à Christo. Patet ex illo  loco, ubi dicit Dominus, Reges terrę à quibus  accipiunt tributũ, à filiis suis, an ab alienis? respondit Petrus, Ab alienis. Ex quo, inquiunt,  certum est, Christianos tributũ nõ debere nisi  ratiõe scẽdali. Et cõfirmatur per illud Apostoli, Nemini quicquã debeatis, nisi ut uos inuicẽ̃  diligatis. Itẽ, nolite fieri serui hominum: empti  enim estis pretio magno. & rursus ad Ephesi.  Vnus Dominus, inquit, una fides, unũ baptisma. Non ergo licet nos Christianos principes  superin ducere. Vnde homines factiosi, corrupti superbia, & ambitione, nihil mirum, si aduersus principes seditiones mouent. Ideo* nos  eùm omnibus sapiẽtibus meliùs dicimus, Monarchiam siue regiam potestatẽ nõ solũ iustã   esse, & legitimam, sed dico reges etiam à iure  diuino & naturali habere potestatẽ, & non ab  ipsa republica, aut prorsus ab hominibus. Et  probatur, Quia cùm respublica potestatem habet in reipublicæ partes, hæc autẽ potestas per  ipsam multitudinem exerceri non potest (nõ   enim commodè posset leges condere, atq; edicta proponere, lites dirimere & transgressores  punire) necesse ergo suit, ut potestatis administratio alicui, aut aliquibus commẽdaret̃, qui  huiusmodi curam gererent: & nihil refert uni  aut pluribus cõmendet̃: ergo potuit cõ mẽdari  potestas, quæ eadẽ est, quæ reipub. Et authoritatibus probatur. Constat enim regnũ nõ esse  cõtrariũ iuri naturali, ut isti putãt. ius enim naturale est immutabile, ut Aristo. probat. 5. Ethico. & etiã habet̃ in decretis. Nam si regnũ esset  cõtra ius naturale, nullo seculo, aut ętate iustũ   esse potuit. cuius cõtrariũ esse cõstat ex ueteri  testamento, ubi laudat̃ Melchisedec Rex Salẽ,  & Ioseph procurator regni Pharaonis, & exactor tributorum, & Iacob uir iustus regionẽ̃  incolendã à Pharaone accepit, & Daniel cum  sociis suis constitutus est à Nabuchodonosor  præfectus prouinciæ: quod uti que uiri sancti  non admisissent, si regnum pro tyrannide reputassent. Et Deuteronom. 10. ponũtur leges,  & conditiones regibus, quibus regnaturi erãt  apud filios Israel: nec prohibentur regem sibi  cõstituere, sed tantùm ne sit alienigena, qui cõstituendus esset, & ibi præcipitur, ut stet sacer  dotis præcepto, & decreto sub capitis etiam  pœna: nihil autem interest an sit sacerdos, aut  rex, dummodo eandem habeat potestatem. Et  Leuitæ constituuntur iudices, qui potestatem haberent uitæ & mortis. Et in libris Regum quidam reges ab ipso Deo constituti legũtur, alii eius præcepto præpositi: quod utiq;     nũquã Dominus fecisset, si cõtra ius naturale  fuisset. Et Machabæi, uiri fortissimi & sanctissimi ab omnibꝰ reputãtur, qui tamẽ suorũ patrũ principatũ aut delatũ susceperũt, aut iustis  de causis illud sibi uindicauerũt. Est uerò prorsus absurdũ existimare aliquid esse cõtrarium  iuri naturali, aut diuino, quod rerum humanarum administrationi expedisset. Non itaque,  ut sapiẽter ait Iob, Deus tãquam timidus abiicit potestatem, cùm ipse sit potens, nec libertas euangelica (ut seditiosi homines imperitæ   plebis auribus suggerunt) regis potestati impedimento est. Vt enim alio loco ostenditur, nihil quod lege naturali licitum sit, Euangelio  prohibetur: atque in hoc maximè libertas euãgelica consistit. Quare si ante Euãgelium ciuitatibus reges sibi cõstituere licebat, nõ est ęstimandum post Euangelium non licere. Et certe si reges, legitimi principes non essent, nunquã Apostoli Christi nobis ut illis pareamus,  commendassent. Cùm enim Paulus ad Rom.  13.{Roma. 13.}nihil aliud agere uidetur. Omnis in quit anima potestatibus sublimioribus subdita sit. Et  iterum, Non est potestas nisi à Deo. & Qui resistit potestati, Dei ordinationi resistit. & multa alia in hanc sentẽtiam ad Timo. tertio. Ad  mone, inquit, illos principibus & potestatibus subditos esse. Et Secundę Timo. 15. Obsecro autem primùm omnium fieri obsecrationes pro regibus, & omnibus, qui in sublimita  te sunt constituti, ut quietam & tranquillã uitã agamus. Et primæ 2. cap. Subiecti estote  omni creaturæ propter Deũ, siue regi, &c. Videtur ergo quòd regia potestas sit non à republi. sed ab ipso Deo, ut catholici doctores sentiunt. Quamuis enim à republica constituatur  (creat enim respublica regem) non potestatẽ,  sed propriam authoritatem in regem trãsfert,  nec sunt duæ potestates, una regia, altera communitatis. Atque ideo sicut potestatem reipublicæ à Deo & à iure naturali constitutam esse  dicimus, idem prorsus de regia potestate dicamus necesse est (quod satis consonum reipub.  uidetur) cõsuetudineq́ue, quæ principes Dei,  non ministros reipublicæ appellat. Salomõ ait  enim, Per me reges regnãt. Et Dominus Pilato respondit, Nõ haberes potestatem, nisi tradita esset de super, id est de cælo: errare uidentur authores concedentes reipublicæ potestatem esse de iure diuino, non autem regiam potestatem. Quòd si homines, uel respublica nõ   haberent potestatem à Deo, sed ex cõdito omnes conuenirent, & pro bono publico uellent  potestatem contra se constituere, illa quidem  esset ab hominibus sicut est, quam religiosi tribuũt abbati. Nõ ita uerò est. cõstituta est enim  in republica õnibꝰ etiã ciuibꝰ inuitis potestas  seipsam administrãdi, in quo officio ciuiles reges cõstituti sunt. Sed dubitari potest, an* ita  etiã sit de potestatibus, quibus infideliũ respublicę gubernant̃: scilicet an inter paganos sint  legitimi principes, & alii magistratus. Et uidetur ꝙ nõ: quia si ex Christiano fieret quis infidelis, omni prorsus publica potestate, ut iura  dicũt, priuat̃ propter infidelitateẽ: ergo cùm ea  dẽ ratio infidelitatis maneat ei, impediet legitimũ principatũ, aut potestatẽ. Et Richardus,  uir alioqui præstãtissimi ingenii, in libro De paupertate Christi, nõ solùm infidelitatẽ, sed  quodcunque mortale peccatũ putat impedire  omnẽ potestatẽ, & dominiũ, iurisdictionemq́ue tã publicã quã priuatã, & titulum, & fundamentũ cuiuscunq; potestatis credit esse gratiã: cuius rationes prætereo, quia infirmiores  sunt, quàm ut declaratione indigeãt. Nec omnino est dubitãdũ quin apud ethnicos sint legitimi principes & domini, cùm Apostolus in  locis suprà dictis, obediẽdũ potestatibꝰ & principibus & toto tꝑe seruire præcipiat, ꝗ certè eo  tꝑe  oẽs erãt infideles. Et Ioseph & Daniel, paganorũ principes, ꝓcuratores, et ministri erãt:  nec aut principes Christiani seculares aut ecclesiastici huiusmodi potestate & principatu  priuare possent infideles, eo dũtaxat titulo, ꝗa    infideles sunt, nisi ab eis alia iniuria profecta  sit. Et* tres quidem causæ publicæ potestatis  secularis rectè explicantur per definitionem,     quæ ab authoribus talis ponitur, Potestas publica est facultas, authoritas, siue ius gubernãdi rempublicam ciuilem. Ex dictis facilè patet  probatio illius: quatenus ad publicam potesta  tẽ spectat, ostendimus publicas potestates esse  à Deo, atque adeò iustas & legitimas: ex quibus sequitur probatio ultimę partis conclusionis suprà positæ, in qua dicebamus, nullã huiusmodi potestatem hominum cõsensu abrogari posse. Si enim homo cedere non potest iuri & facultati se defendendi, propriis que membris ex commodo suo utendi: ergo nec etiam  potestati, cùm hoc illi naturali & diuino iure  competat. Itidem etiam respublica nullo modo potest priuari huiusmodi potestate tuendi  se, & administrandi aduersus iniuriam & suorum & exteriorum, quod sine publicis potestatibus facere nõ potest: atque ita si ciues omnes  in hoc conuenirent, & omnes has potestates  admitterẽt, ut nullis tenerentur legibus, nulli imperarent, pactum esset nullum, & inualidum, utpote contra ius naturale. Ex superioribus infertur corollarium non contemnendum, his maximè, qui sub uno principatu &  regali degunt. Solent enim ciuitates, quæ sine  rege sunt, et populari administratiõe regunt̃ iactare suã libertatẽ. Et corollariũ est, Quòd* nõ   est minor libertas in regali principatu, ꝗ̈ in  aristocratico & democratico. sic enim distinguit Aristo. tertio Ethico. principatus in Monarchiam & principatum unius, Aristocratiã   optimatum principatum, & Democratiam, id  est popularem seu multitudinis principatum.  Dico ergo non esse minorem libertatem in regali principatu, quàm in aliis. Probatur, Quia  cùm eadem sit potestas, ut suprà probatũ est,  siue in uno, siue in pluribus sit, & tantum uni  melius sit subiici quã pluribus. (tot enim sunt  domini quot sunt superiores) ergo nõ est minor libertas ubi omnes uni sunt subditi, quàm  pluribus, maximè cùm ubi sunt plures dominantes, plures sunt qui potestatem ambiant: &  necesse est, ut seditionibus, & dissensionibus  respub. sæpe laboret propter illorum diuersas  sententias. Nulla enim fides regni sociis, ait  Poëta. Et Dominus per prophetam, Pastores  multi demoliti sunt uineam meam. Optimum  ergo regnũ est unius, sicut totus orbis ab uno  principe & domino sapientissimo gubernatur. Secundũ corollariũ, quod ex superioribus  potest inferri, est, Quòd* tota respublica potest puniri licitè pro peccato regis. Vnde si rex  iniustum bellum inferret alicui principi, potest ille, qui iniuriam accepit, prædari, & alia  iure belli persequi, & occidere regis subditos,  etiam si omnes sint innocentes: quia postquã   rex à re publica constituitur, si quid ille insolenter committat, imputatur reipublicæ: tenetur enim respublica non committere hanc potestatem nisi ei, qui iustè exerceat, & utatur  potestate, aliâs periculo se committit. Tertiũ  corollarium, Nullum* bellum est iustum, si cõstat geri maiori malo reipublicæ, quàm bono,  & utilitate, quantumuis aliunde suppetant tituli, & rationes ad bellũ iustũ. Probatur, Quia  si respublica non habet potestatem inferendi  bellum, nisi ad tuendum se, resq́ue suas atq; se  protegendum: ergo ubi ipso bello attenuatur  potiùs atque atteritur, quàm augetur, bellum  erit iniustum, siue à rege inferatur, siue à republica. Imò cùm una respublica sit pars totius  orbis, & maximè Christiana prouincia pars totius reipublicæ, si bellum utile sit uni prouinciæ, aut reipublicę cum damno orbis aut Chri  stianitatis, puto eo ipso bellum esse iniustum.  ut si bellum Hispaniarum esset aduersus Gallos aliâs ex causis iustis susceptũ, & alioquin  regno Hispaniarum utile: tamen cùm maiori  malo & iactura geritur Christianitatis, puta quia Turcæ occupant interim prouincias  Christianorum, cessandum esset à tali bello. Et hæc ad explicationem primæ conclusionis.¶ Secunda conclusio, Sicut* maior pars reipublicæ regem supra totam rempublicam constituere potest, aliis inuitis: ita pars maior Christianorum, reliquis etiam renitentibus, Monarchiam unum creare iure potest, cui omnes  principes & prouincie parêre teneãtur. Prima  pars huius conclusionis satis ex superioribus  patet. Si enim respublica suam potestatem uni  alicui mandare potest, & hoc propter utilitatem reipublicæ, certũ est non obstare assensus  unius aut paucorum, quominus cæteri prouidere possent bono reipublicæ: aliâs non esset  sufficienter consultum reipublicæ, si consensus omnium exigeretur, cùm ille in multitudi  ne, aut uix, aut nunquam contingat. satis ergo  est ut maior pars conueniat in unum, ut iure  aliquid fiat. Itẽ probat̃ efficaciter, Quia duabꝰ   partibus dissentientibꝰ, oportet ut præualeat  sententia alicuius partis necessariò. postquam  contradictoria non debet, aut præualere sententia minoris partis: ergo sequenda est sentẽtia maioris partis. Nam si ad creandum regem  requiritur consensus omnium, quare etiam  non requiritur ad nõ creandum? quare enim  magis requiritur consensus omnium ad affirmatiuam, quàm ad negatiuam? Secunda pars  est, quòd huius modi rex est super totam rem  publicam: nolo dicere, quòd in regio principatu rex est non solùm supra singulos, sed etiã   supra totam rempublicam, id est etiam supra  omnes simul. De qua republ. quanquam sunt  inter Philosophos uariæ sententiæ, multaq́ue     disputentur, tamen ego probo illam partem  conclusionis nostræ. Quia si respublica esset  supra regem, ergo esset principatus democraticus, & popularis, & sic non est Monarchia &  principatus unius: & hæc uidetur esse sententia. Aristo. 3. Politic. Item respublica potest dare potestatẽ alicui, non solùm supra singulos,  sed etiam supra omnes simul, & ille haberet potestatem regiam, & non alia esset, quàm adhnc   principatus unius, nõ democraticus, aut aristocraticus. ergo rex est supra omnes. Item non  appellantur à rege ad rempublicam: ergo non  est maior respublica, nec superior. Tertia pars  conclusionis est, quòd maior pars Chistianorum posset Monarcham constituere. Probatur, Nam tota ecclesia est quodammodo una  respublica, & unũ corpus. Iuxta illud Apostoli, Omnes unum corpus sumus. ergo habet potestatem se conseruandi, & tuendi, rationemq́ue optimam constituendi, qua se meliùs  ab hostibus defendere posset. Item cùm finis  temporalis, ut alio loco uberiùs tractabitur,  sit sub spirituali, & ad illum dirigatur: si habere unum Monarcham esset expediens ad defensionẽ & propagationẽ religiõis fidei Chri  stianæ, nõ uideo cur non possint illi, ad quos  spirituale spectat, cogere Christianos, ut unũ  Monarcham crearent, sicut in fidei fauorem     ecclesiastici principes hæreticos priuant principatu aliâs legitimo. Item, quia aliquando genus humanum habuit istam potestatem, scilicet eligendi Monarcham, ut patet à principio  antequam fieret diuisio: ergo & nunc potest:  cùm enim illa potestas esset iuris naturalis, nõ   cessat. Ex hac conclusione infertur corollariũ,  Quòd in liberis ciuitatibus, ut sunt Venetiæ,  Florẽtia, posset maior pars eligere sibi regem  aliis contradicẽtibus. Et hoc uerum uidetur,  non solùm quia hoc manifestè expedit reipublicæ: sed dato quòd magis expediret politia  aristocratica, aut democratica. Nã postquam  respublica habet ius se administrandi, & id  quod facit maior pars, facit tota: ergo potest  accipere politiam, quam uoluerit, etiam si nõ   sit optima, sicut Roma habuit aristocraticam,  quæ forsan non est optima.¶ Tertia conclusio, Principum* leges & constitutiones ita obligant, ut trãsgressores in foro conscientiæ culpæ rei sint: quam etiam uim  parentum in filios, & maritorum in uxores habent præcepta. In hoc argumento, & pro materia huius conclusionis multa afferri possent,  nec dictu indigna, nec inutilia, si tempus concederet. Sed ratione huius opportunitatis totam rem quàm paucis potero, expediã. Et primùm omniũ, sunt qui putant leges nullã uim  habere, ut earũ trãsgressores culpa in foro con  scientiæ teneantur, sed hanc solùm obligationem inducere, ut principes, & magistratus legum uiolatores iustè punire possint, negantq́ue subditos ad aliquid aliud coram Deo teneri: sicut plerique religiosi de suis constitutionibus dicũt, quòd obligãt quidẽ ad pœnã, nõ   ad culpam, nec sine ratione insaniunt, sed probant rationibus & argumentis non inualidis.  Primò, Quia aliâs sequeretur, secularem potestatẽ esse spiritualẽ, si obligat in foro conscien  tiæ. Secundò, Quia finis reipublicæ & potestatis secularis est solùm aliquid temporale, puta  pacificus status ciuiumq́ue conuictus: sed hoc  nihil ad cõscientiam: ergo. Tertiò, Quia esset  omnino potestas secularis altera parte manca,  si obligaret, posset absoluere, aut non posset.  Quartò, Quia tũc puniret̃ quis bis pro peccato: nã in hoc mundo punirẽt principes, in alio  aũt Deus. Quintò, Nõ potest imponere pœnã   spiritualem: ergo nec obligare ad culpã, cũ nõ   uideat̃ maior ratio de uno, quã de alio. Sextò,  Nam uel est in potestate principis obligare ad  culpam, aut non. si primum, cõtrà, Quia prælati spirituales possunt non obligare, ut patet in  religionibus. Si secũdũ, quomodo ergo cõstabit quãdo uelint obligare, cũ ipsi nõ explicẽt?  Sed his rationibus nõ obstãtibus, quas graues  doctores mouerũt, nõ uidetur mihi dubitãdũ   quin leges ciuiles obligẽt in foro cõsciẽtiæ, cũ      hoc apertè uideatur Paulus testificari ad Roma. 13. Necessitate subditi estote nõ solùm propter iram, sed propter cõscientiã. Et Petrus dicit, Subiecti estote omni humanę creaturę  ꝓpter Deũ, siue regi quasi pręcellenti: quod etiã   uidet̃ nullo modo posse intelligi, si leges obligarẽt solũ in foro cõtẽtioso, & nõ in foro cõsciẽtię. Sed quoniã posset aliquis respõdere, ꝙ   nõ sit idẽ obligare in foro cõscientię, & ad culpã, maximè cũ religiosi cõfiteant̃ se teneri suis  legibus in foro conscientiæ, quæ tamen culpã   non inducunt. Ideo dico etiã, ꝙ leges ciuiles  obligant sub pœna peccati, & culpæ  æquè ac  leges ecclesiasticæ. Hoc probatur apertè ex dicto Pauli ad Roma. 13. Qui autem resistunt, in  quit, ipsi sibi damnationẽ acquirunt. non autẽ   incurritur damnatio, nisi propter culpã: ergo  legum transgressores incurrunt corã Deo ueram culpam. Ad maiorem autem declarationẽ   & confirmationem istorum, est aduertẽdum,  ꝙ* lex humana & diuina in aliquo differunt,  & in aliquo conueniunt. Differunt quidem:  nã lex diuina sicut à solo Deo fertur, ita à nullo alio, aut tolli, aut abrogari potest. Lex autẽ   humana sicut per hominem cõstituitur, ita ab  homine tolli, aut anullari potest. Differũt etiam   quia in lege diuina ad hoc quòd iusta sit, &  per hoc obligatoria, sufficit uoluntas legislatoris, cùm sit ratione uoluntas. Vt autẽ lex humana sit iusta, & possit abrogari, non sufficit uoluntas legislatoris: sed oportet quòd sit utilis  reipublicæ, & moderata cum cæteris. Itẽ etiam  differũt, quia diuina firmiùs, & intensiùs obligat. in multis enim casibus obligat lex diuina,  ubi non obligat humana. Nec ego aliam differentiam satis uidere possem. Conueniunt autẽ   in hoc, quòd lex diuina constituit aliquid in  esse & genere uirtutis aut uitii: ita, quòd eo  ipso secundum quod lege diuina præcipit̃, aliquid est bonum & officiosum, quod aliâs nõ   esset: & eo quòd prohibet̃, habet quòd sit malum, & uitiosum: quod aliâs non esset, ut exẽplo de baptismo patet, & de confessione, & de  aliis sacramentis, in quibus non est alia bonitas, quàm quòd sunt à Christo præcepta. Et  usus carniũ & alia quidẽ legalia in ueteri lege  nõ habebãt aliquid aliud uitii, nisi ꝙ erãt prohibita in lege. unde cõstat, ut nullũ sit uitiũ, nisi quia prohibitũ in lege, nec uirtus, nisi quia  pręceptũ uel laudatũ in lege. Tota enim bonitas uoluntatis humanæ, ut doctores firmiter  probãt, est ex cõformitate ad uolũtatẽ & legeẽ   diuinam, & omnis malitia ex deformitate ad legẽ diuinam prouenire, quæ est regula omniũ   actuũ humanorũ. Ita etiam lex humana habetuim constituẽdi aliꝗd in esse uirtutis, & eius cõtrariũ in esse uitii. Sic enim ꝗa ebrietas est ꝓhibita in lege diuina, est intẽ̃perãtia: ita ieiuniũ      est opus uirtutis, quia eadem lege commendatur, & abstinentia à cibis quibusdam est  uirtus, quia præceptum est humana lege. Et  ne exemplum afferamus solùm de ecclesiasticis legibus, emere pecunia magistratuum  est ambitiosum quia prohibitum lege humana. Item sericum induere, est luxuriosum solùm, quia prohibitum. supra terminum legis  erogare in conuiuio, erit intemperãtia, quod  ante legem potuit esse temperantia, & magnificentia. Nec quicquam interest quantùm ad  hoc inter legem humanã & diuinã. sicut enim  meritum est in opere uirtutis, ita culpa in opere uitii. Ideo* sicut lex diuina habet uim obligandi ad culpam, ita & lex humana. Quod neuoluntate dictum uideatur, probatur sic, Lex  humana est à Deo, ergo eodem modo obligat  sicut diuina. Assumptum probatur, Nam non  solùm opus Dei dicitur, quod se solo producit, sed etiam qđ mediantibus causis secundis  efficitur: ergo nõ solùm dicitur lex diuina, quã   ipse solus sanciuit, sed etiam quam Dei potesta  te homines tulerunt: sicut leges Põtificũ dicũtur non solùm quas papa per se tulit, sed etiam  quas papæ authoritate alii inferiores tulerunt.  ita enim uocantur papæ constitutiones uniuersitatum, & collegiorum, quas constat papã   non fecisse per se, sed alii eius authoritate condiderunt. Vel ut clariùs probetur, arguitur sic,     supposito quòd papa habet authoritatem condendi leges obligatorias in foro conscientiæ,  si papa committerer alicui ut daret leges alicui  communitati, præcipiens eis, ut obedirent,  nónne præcepta Legati haberẽt uim obligandi in foro conscientiæ? Ergo qua ratione cùm  Deus dicat, Per me reges regnant, & legum cõditores iusta decernunt, quare decreta illorum non obligabunt similiter in foro consciẽ̃tiæ? Et ut apertiùs cõstet, uidetur omnino absurdum, quòd si papa præcipiat, quòd in hac  ciuitate obediant Cardinali legato, pręcepta Legati obligarent ad culpam, ut omnes fatentur. & cùm Christus pręcipiat parere principibus, negare principum legem obligaret ad culpam. Et tandem qui concedunt leges pontificum obligare ad culpam, negare nullo modo  possunt, quin etiam leges ciuiles obligent. Ita  Dominus constituit principes seculares ad gubernandam rempublicam secularem, sicut Põtifices ad spiritualem. Nec illico dictum Domini, Qui uos spernit, me spernit, non solùm ad  ecclesiasticos, sed etiam ad ciuiles magistratus  spectat: nec minus diligenter in scriptura commendatur obedientia principum secularium,  quàm ecclesiasticorũ. Nihil ergo interest quãtùm ad obligationem, ꝙ tã humanæ sint leges, quàm diuinæ, sicut æquè uerum sacramẽ̃tum esset ab Apostolis, aut ab ecclesia conditum, si eam potestatem habuisset, acsi à Christo: nec minus obligabat lex uetus, quæ tamen per angelos fuit data, non à Deo per se,  quàm obligat Euangelica ab ipso Christo per  se ipsum data: & hoc pro certo tenendum.  Dubitari autem potest* ad quam culpam obligentur, ad mortalem, an ad uenialem solùm. Et quòd obligent ad mortalem aliquando, satis constare potest ex uerbo Pauli iam allegato. Qui autem resistunt, sibi damnationem acquirunt. Item Dathan, & Abirom deuorati sunt, quia restiterunt Moysi & Aaron:  non autem puniuntur pœna mortis pro culpa ueniali. In cõtrarium autem, quòd nũquã obligent ad mortale, uidetur. Nam si concurreret  pręceptum diuinũ solùm ad ueniale obligans,  cum quacunq; lege humana, potiùs oportebit  transgredi legem humanam, quàm mentiri: si  autem lex humana aliqua obligaret ad mortale, potiùs esset parendum illi, quã præcepto de  ueniali, cùm mortale potiùs sit fugiendum.  Respondetur ad hoc dubium graue ex paulo antè dictis. Dictum est, quòd quo ad uim  obligandi idem est iudicium de legibus humanis & diuinis: ad considerandum autem  quomodo, aut quantùm obligant humanę leges, oportet eas cõsiderare, ac si essent diuinæ.  Humana enim lex, quæ si esset diuina, obligaret ad ueniale, obligat etiam ad ueniale: & quæ      si esset diuina, obligaret ad mortale, obligat  etiam ad mortale. Dictum est enim quòd quãtùm ad hoc nihil refert, eodẽ modo obligant,  ac si essent latæ à Deo, licet nõ ita firmiter. Sic  ergo inter leges diuinas aliquę obligãt ad mortale, & aliquæ ad ueniale: ita etiã humanæ aliquæ ad ueniale, aliquæ autem ad mortale obligant. Sed* qualiter dignosci possit, quando  obligent leges humanæ ad ueniale, & quando  ad mortale, cùm lex ipsa ciuilis hoc non significet, imò nec legislator de hoc cogitauit quando condidit legem: respondetur, quòd nec in  lege quidem diuina, & maximè naturali, semper significat, quod præceptum sit de mortali,  & quod de ueniali, & inter ipsa mortalia non  significatur grauitas alterius ad alterum, id est  quod illorum sit grauius. Sicut enim dicitur,  Non occides, ita dicitur, Non furtum facies,  &, Non mentieris, &, De omni uerbo otioso  reddenda est ratio: eadem ergo est regula, &  ratio distinguendi grauitatem alicuius peccati. Tantum enim relinquitur cogitandum  ex parte materiæ. Sicut in lege naturali &  diuina illud æstimatur mortale, quod est contra honorem Dei, uel charitatem proximi, ut est blasphemia, homicidium: id autẽ ueniale, quod est difforme rationi, & legi,  non autem est contra honorẽ Dei, aut proximi charitatem, ut uerbum otiosum, & alia     id genus. Sic etiam erit in legibus humanis. si  enim aliquid statuatur, quod multùm expediat ad pacem ciuium, ad incrementum boni  publici, ad honestatem morum: transgressio  illius uidetur mortale peccatum. Si autẽ quod  instituitur, non sit adeò necessarium, sed uelut quoddam leue, erit ueniale. Exempla non  ita sunt in promptu, sicut in legibus diuinis:  sed potest accipi de tributo, quod uidetur omnino necessarium ad defensionem reipublice,  & ad alia publica munia & opera: & ideo si  quis non solueret, esset mortale, & ideo si nulla lex data esset à Deo, sed totam curam legum  ferendarum mandasset hominibus, & esset lex  ciuilis, Non occides, &, Non mẽtieris: prima  obligaret ad mortale, secũda ad ueniale. Sicut  nunc cùm sunt diuinæ leges, ita si quis contra  legem ciuilem uenaretur, aut indueretur bysso, nõ uidetur mortale. Alia exempla commodiora poni possent: nec enim pendet hoc ex uoluntate legislatoris, sed ex natura & qualita  te rei, & materiæ. Ex quo patet quantus est error iuniorum quorundam theologorum, dicentium grauitatem peccatorum sumendam  esse & cõsiderandam ex quantitate obligationis, cùm contrà omnino faciẽdum sit. Nã quãtitas obligationis sumenda est ex quantitate  materiæ, nec naturaliter scimus maiorem esse  obligationẽ de non occidendo, quàm de non     furando, nisi ex ipsa materia, & non econtrario. Nec oportet respicere, an illud, quod præ   cipitur, aut prohibetur, sit nunc, aut semel in  magnum commodum, aut malum reipublicæ,  sed quale sit, si communiter, aut ab omnibus,  aut multis fiat. Si enim prohibetur nequis pecunias extra regnum portet, quicunque exportant, peccant mortaliter, quamuis una exportatio parum noceat reipub. Sed quia si cõmuniter fieret, exhauriretur regnum. Ita lex communis obligat ad mortale. sicut una fornicatio parum nocet: sed si passim fieret, multùm  noceret. Sed contra dicta arguitur uehementer. quia si ex parte materiæ est attẽdenda grauitas peccati: ergo lex nõ facit culpam. Si enim  illa transgressio est in damnum reipublicæ   post legem, ergo ante legẽ: ergo prius erat peccatum, & tam graue, sicut post legem. Respon  detur primò, quòd lex non solùm obligat  prohibendo, sed præcipiendo, & sic aliquid,  quod ante legem erat bonum reipublicæ, non  tamen necessarium, lex potest præcipere, & sic  post legem transgressio illius erit peccatum,  quod priùs non erat peccatum. Secundò dico,  quòd, ut patet in exemplis primò positis, potest esse aliquid, quod sit ante legem malum  in aliquo, & in aliquo non: post legem autem  illud erit in omnibus malum: quia fuit ratio     sufficiens prohibendi omnibus, ut portarent  sericum, uel auream uestem, erat quid prius  malum in paupere nobili: post legem autem  in omnibus, quia fuit sufficiens ratio prohibendi omnibus, licet nullum erat de se inconueniens, quòd aliquis de magnatibus haberet uestem auream, aut sericam. Sed adhuc superest dubium*, Si rex uellet non obligare  ad culpam, an posset? Respondetur, quòd non  est dubium quòd possit sicut potest ecclesiasticus legislator, qui quandocunque facit aliqua statuta, sine quacunque obligatione, ut  prælatus religiosorum inter fratres suos. Esset  enim contra rationem dicere, quòd constitutiones prælati ecclesiastici non semper obligent ad culpam, & secularium non possint  non obligare. Aliquando enim legislator, siue ecclesiasticus, siue secularis non uult in  suis legibus exigere obedientiam debitam à  subditis, sed simpliciter ordinat quid faciendum sit, dicens, & dirigens potiùs, quàm  præcipiens: qualiter multa uidentur esse in  legibus & pragmaticis ciuilibus, & ecclesiasticis: sicut non semper cùm petit pecuniam creditor, exigit tanquam uolens obligare.¶ Quæritur tandem,* An leges ciuiles obligent legislatores, & maximè reges. Videtur  enim aliquibus quòd non, cùm sint supra totam rempublicam, & nullus possit obligari  nisi à superiori: sed certius & probabilius est,  quòd obligentur. Quod probatur primò,  Quia facit iniuriam reipublicæ, & reliquis ciuibus, si cùm ipse sit pars reipublicæ, non habeat partem oneris: iuxta personam tamen  & suam qualitatem, & dignitatem. sed ista  obligatio est indirecta, ideo aliter probatur.  Nam eandem uim habent latæ leges à rege,  ac si ferrentur à tota republica, ut suprà declaratum est. Sed leges latæ à republica obligant  omnes: ergo etiam si ferantur à rege, obligant ipsum regem. Et confirmatur, Quia  in aristocratico principatu senatusconsultum obligat ipsos senatores authores illorum, & in populari regimine plebiscita  obligant ipsum populum: ergo similiter leges regiæ obligant ipsum regem: & licet  sit uoluntarium regi condere legem, tamen non est in uoluntate sua non obligare, aut obligari, sicut in pactis. liberè  enim quisquis paciscitur, pactis tamen tenetur. Ex omnibus dictis infertur corollarium, quòd ius gentium non solùm habetuim ex pacto ex conducto inter homines, sed     etiam habet uim legis. habet enim totus orbis,  qui aliquãdo est una respublica, potestatẽ ferẽ.di leges æquas, & conuenientes omnibus, quales sunt in iure gentium. Ex quo patet, ꝙ mortaliter peccant uiolantes iura gẽtium. Ex quo  patet, ꝙ mortaliter peccant uiolantes iura gẽtium, siue in pace, siue in bello: in rebus tamẽ   grauioribus, ut est de incolumitate legatorũ,  non licet uni regno nolle teneri iure gentium:  est enim latum totius orbis authoritate.¶ Circa tertiam conclusionem dubitatur,  Vtrum* cessante ratione legis, cesset obligatio ut (exempli gratia) prohibetur lege, nequis  noctu telũ portet, & ratio eius est propter nocturna pericula, ego autem scio nullum esse cõtra me periculum, an sim in culpa arma ferendo. Respondetur dupliciter. Potest ratio legis cessare uno modo, Ratio propterquam  lex lata est: ut si tempore belli prohibeantur  arma ad Gallos deferri, tempore pacis lex nõ   obligat: eadem ratio requiritur ut lex obliget,  & duret, & ad hoc quòd feratur deficit. ergo  ratio ad ferendum. ergo etiam ad conseruãdũ   illam. Et confirmatur, Quia per easdem causas  res corrumpitur, per quas generatur. Itẽ si lex  non est utilis reipublicæ, iam non est lex. Secũ  dò potest cessare ratio in particulari quo ad aliquem. Non ergo ad omnes absolutè, uel quo  ad plures, ut in casu posito, nihilominus etiã      talis obligatur lege. Quia enim sequũtur sæpe  pericula ex armis nocturnis, est sufficiẽs ratio  ut omnibꝰ prohibeat̃, aliàs lex nullius esset efficaciæ, cũ unusquisq; putaret legẽ non pro se  esse positã, sed propter alios: & ita in aliis præceptis non ratio particularis, sed utilis est attẽdenda. Dubitatur* de Tyrannorũ legibus an  obligent. Et uidetur ꝙ non, cum non habeant  potestatem aliquam. In contrarium est, Quia  cùm respublica opprimatur à Tyranno, & nõ   sit sui iuris, nec possit ipse ferre leges, nec iam  antè datas exequi, si non pareret Tyrãno, iam  respublica interiret. Certè uidetur, ꝙ leges,  quę sunt conuenientes reipublicæ, obligent,  etiã si ferantur à tyrãno, nõ quidẽ quia à tyrãno latæ, sed ex cõsensu reipublicæ, cũ sanctius  sit ut seruẽtur leges à Tyrãno latę, quàm quòd  nullæ seruentur. Et certè essent in apertam per  niciem reipublicæ, si principes, qui non habent iustum titulum, occuparent regnũ, quòd  nulla essent iudicia, nec aliquo modo possenr  malefactores puniri, aut coerceri, cum non sit  tyrannus iudex legitimus, si leges eius non obligant.¶ Vltima pars conclusionis est, Quòd* præcepta parentum eodem modo obligant, sicut leges ciuiles, & pręcepta maritorum in uxores.  Probatur de filiis. Nam sicut præcipitur obedire prępositis, ita commendatur obedire parẽtibus: ut patet ex illo, Filii obedite parẽtibꝰ,  Ephesi. 6.{Ephe. 6.}& Colo. 3. ergo si est culpa nõ parêre  præpositis, etiam erit peccatũ nõ obedire parentibus. Et ad Roma. 1.{Roma. 1.}inter crimina & peccata in quæ Deus dicit permisisse gentes incidere, annumeratur & hoc, Parentibus non obedientes. Item, Quia leges præcipiunt obedientiam parentum: ergo si leges obligant ad culpam, etiam erit culpa non obedire parentibus.  Et certè hoc uidetur inclusum in illo præcepto de honoratione parentum, & sic ut suprà  dictum est, ꝙ leges aliquando quidem obligant ad mortale, aliquãdo uerò ad ueniale, ita uidetur dicendum de præceptis parentum. Vnde certè si pater aliquid præciperet, quod multùm referret ad administrationẽ familiæ, trãsgressio illius uidetur mortalis, imò etiã in iis,  quæ spectant ad dispositionem ipsius filii. Sed  sicut dictum est, quòd non omnis lex obligat  ad culpam, puta illa, in qua rex plus dirigit,  quàm præcipit: multò magis hoc habet uim  de parentibus, qui non semperuolunt exigere  debitum obedientiæ, sed solùm præcipientes aliquid, uolunt significare uoluntatem  suam.¶ Aduertendum tamen est, quòd cùm familia sit pars reipublicæ, quòd leges possunt determinare, in quibus filii teneantur obedire  parentibus, & in quibus non oporteat, sicut     determinauit usque ad quam ætatem, & sic in  aliis non erit culpa non obedire parẽtibus: sic  etiam ad leges spectat determinare qua pœna  posset castigare pater filiũ inobedientẽ & coërcere ne ultra liceat patri progredi. De præceptis autẽ uirorũ circa uxores ꝓbari potest. Nã   aliâs nõ poterit constare familia, nisi sit unum  caput, cui cæteri parere teneantur: hoc autem  est uir, qui est caput domus, & uxoris, ad Eph.  5.{Eph. 5.}Et ibidem, Mulieres suis uiris subditæ sint  sicut Domino. Et postea dicit, Vxor autem timeat uirum suum. Item quia leges hoc iubent,  ergo tenentur obedire, & etiam adleges spectat quomodo, & quo usq;  uxor teneatur obedire uiro &  an posset uir uxorem uerberibus castigare sicut de filiis diximus determinare.Deo gratias.*