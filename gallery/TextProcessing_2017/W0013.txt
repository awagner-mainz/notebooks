                  REVERENDI  PATRIS F. FRANCISCI DE VIctoria [Vitoria, Francisco de/author:A0100 cerl:cnp01234843 gnd:118768735], ordinis Praedicatorum, sacrae Theologiae   in Salmanticensi Academia quondam  primarij Professoris, Relectiones  Theologicae XII. in duos  Tomos diuisae:  Quarum seriem uersa pagella iudicabit.   SVMMARIIS suis ubique locis adiectis, una cum  INDICE omnium copiosissimo.  TOMVS PRIMVS.           Lugduni [getty:7008772], apud Iacobum Boyerium [Boyer, Jacques/cerl:cnp01407200 cerl:cni00045002 viaf:170359478],  M. D. LVII.   Cum priuilegio Regis ad decennium.     
[ *Contents* ]
  
[ *Contents Vol. 1* ]
        PRIMVS TOMVS, 
  
   De
  
  - Potestate ecclesiae, prior & posterior. 
  -    Potestate ciuili.
  -    Potestate concilij.
  -    Indis prior.
  -    Indis posterior, siue de iure belli.
  -    Matrimonio.
  
  
  
[ *Contents Vol. 2* ]
     SECVNDVS TOMVS,  
  
   De
  
  - Augmento charitatis.
  -    Temperantia.
  -    Homicidio.
  -    Simonia.
  -    Magia.
  -    Eo ad quod tenetur veniens ad vsum  rationis.
  
  
  
  
[ *Privilege* ]
        EXTRAIT DV PRIVILEGE  DV ROY.
  
   PAR grace & priuilege du Roy est permis à Iaques Boyer [Boyer, Jacques/cerl:cnp01407200 cerl:cni00045002 viaf:170359478] libraire de Salamanca, de imprimer ou faire imprimer vne fois ou  plusieurs ce present liure intitule, Reuerendiss.  Patris Fratris Francisci de Victoria [Vitoria, Francisco de/author:A0100 cerl:cnp01234843 gnd:118768735], ordinis  Praedicatorum, sacrae Theologiae in Salmanticensi Academia quondam primarij Professoris Relectiones duodecim Theologicae. Et fait  deffence de par ledit Seigneur, à tous autres  libraires, imprimeurs, & personnes quelzconques, de ne imprimer, ne faire imprimer ledit  liure, vendre, ne distribuer en ses pais, terres,  & seigneuries, si ce n'est par le consentement  dudit Boyer [Boyer, Jacques/cerl:cnp01407200 cerl:cni00045002 viaf:170359478]: sur peine de amende arbitraire &  confiscation des liures qu'ilz auroyent imprimez. Et ce iusques au temps & terme de dix ans,  à compter du iour & datte qu'ilz seront paracheuez de imprimer, comme plus à plain est  contenu par les lettres patentes sur ce donnees  à Paris [getty:7008038] le dernier iour de Iuillet, l'an de grace  mil cinq cens cinquante six, & de son regne le  dixiesme. 
  
   Par le Roy, maistre Francois Barthelemy [Barthélemy, François/cni00020066], maistre des requestes ordinaire de l'hostel present:   Signe, Fizes.  Et seelées du grand seelen cire iaulne à simple queũe.  
  
  
[ *dedicatio* ]
        ILLVSTRISSIMO, AC  REVERENDISSIMO D. D. FERDInando Valdesio [Valdes, Ferdinando/cerl:cnp01283404 gnd:143793934 viaf:62878114], Archiepiscopo Hispalensi, supremóque in regnis Hispaniarum Inquisitori Iacobus Boyerius [Boyer, Jacques/cerl:cnp01407200 cerl:cni00045002 viaf:170359478] Bibliopola S. P. D.
  
   HOMINVM genera multa esse non ignoras (Praesul illustrissime) qui in perniciem bonarum literarum quodammodo nati  esse uidentur: sed unum illud certissimum, qui  (ut ait Comicus [Terentius Afer, Publius/cerl:cnp01259902 gnd:118621335]) "labore alieno magnam partam gloriam, uerbis saepe in se transmouent."   Ab ijs enim factum est, ut complura doctissimorum uirorum opera uel omnino supprimerentur, uel alieno sub nomine truncata, uel  imperitorum hominum stultis cogitationibus  sepulta posteritati obtruderentur. Quae pestis  cùm in omnes bonas artes irrepserit, mirum  tamen est, quo pacto tam longè latequè in praeclarissima disciplinarum omnium Theologia grassetur, ut pristino candori & synceritati uix iam ullus sit relictus locus. Nam si ueterum ecclesiasticorum scriptorum libros     ad stateram reuocare uelimus, nullus profectò  erit, qui ab ea labe se liberum possit asserere.  Origenes [Origenes/cerl:cnp01318082 gnd:118590235], Hieronymus [Hieronymus, Sophronius Eusebius/cerl:cnp01465605 gnd:118550853], Augustinus [Augustinus/cerl:cnp01316442 gnd:118505114], Ambrosius [Ambrosius/cerl:cnp01230484 gnd:11850245X], quot in locis truncati, confusi, obscuri,  perplexi, ac denique alienis inuentis conspurcati  leguntur? Quot praeterea uolumina, otiosorum   hominum deliramenta, uiris illis grauissimis  & religiosissimis falsò attribuuntur? In cuius  generis homines cùm optimi ac eruditissimi uiri Francisci de Victoria [Vitoria, Francisco de/author:A0100 cerl:cnp01234843 gnd:118768735] (cuius ego memoria  maximè recreor) lucubrationes incidissent,  quid non licenter in eis sibi permiserunt? alius  transcribendo miserè dilacerauit, alius corruptè recitauit, alius suppresso uiri nomine  bonam magnamque operis partem usurpauit:  plures denique mentis insanae commenta, uiri illius religiosissimi doctrina ac singulari eruditione, non secus ac gemmam adulterinam auro  contexerunt: debitamque authori gloriam sceleratissimi quique impune sibi uendicauerunt.  Cui ego malo cùm auxilium accerserem, nullum nec praesentius, nec dignius quàm tuum,  adhiberi posse existimaui, qui ad bonas artes     restituendas, ad Christianam religionem pro  mouendam, ad omnes denique uirtutes stabiliendas, unus prae caeteris quodammodo natus  esse uideris. Cuius rei testis est fidelis celeberrima haec Salmanticensis Academia, quam   extructis ad fouenda literatorum hominum  studia monumentis, ac aedificijs, ista tua liberalitate & magnificentia non inferioribus,  multo clariorem, ac ornatiorem reddidisti.  Atque ut interim omittam praeclarissimas animi tui dotes omni laude superiores, generis  splendorem, ordinis istius Archiepiscopalis  amplitudinem, caeteráque in uniuersam Hispaniam beneficia, quorum memoriam uentura  secula (quando eas laudes incredibilis animi  tui mansuetudo praedicari non sinit) aeternis consecrabit encomijs: me dudum aliquid edere cogitantem impulit summa tua erga omnes beneuolentia & amor, ut audacter qualecunque  meae in te obseruantiae testimonium darem.  Illud autem erit opus hoc duodecim Relectionum, uiri numquam satis dignè laudati, Francisci de Victoria [Vitoria, Francisco de/author:A0100 cerl:cnp01234843 gnd:118768735]: quod si eo animo suscipis actueris, quo authorem ipsum, quandiu hoc communi respirandi beneficio usus est, à te dilectum   atque amatum scio: iam nihil est, quòd maleuolorum hominum calumnias reformidem.  Allatrent usque licet, & dente canino  mordeant laudis alienae fures: nam dum labores nostros tibi gratos esse sentiam, illis esse ingratos, hoc sciant mihi gratissimum.  Quantam uerò operam dederim, ut totum opus tersum ac planè purum in lucem eruerem, ijs licebit aestimare, qui ipsum authorem aliquando dicentem audiuêrunt: &  ijs, qui paulò accuratius hanc editionem considerarint, atque cum priuatis scriptis contulerint. Adiecimus praeterea, ut & nihil ornamenti desyderari posset, & lectorem labore non mediocri subleuaremus, Relectionum  singularum ἀνακεφαλάιωσιν quandam, additionésque, locorum sacrae scripturae indices. Denique nihil à me praetermissum est,  in quo doctissimi uiri memoriae & laudi non  studiosissimè consuluerim. Suscipe igitur  (Praesul amplissime) has industriae nostrae primioias, tuóque patrocinio & clientela foue,  ut caetera eiusdem authoris opera in quartum   Sententiarum, atque alios Diui Thomae [Thomas <de Aquino>/cerl:cnp00396685 gnd:118622110] libros, ex hoc uno periculum faciant, ac propediem in lucem alacrius prodeant. Dominus  Iesus Christus R. D. V. semper sua manu protegat. Salmanticae, Calendis  Septembris.    1556.  
  
  
[ *Praefatio (Boyer)* ]
        IACOBVS BOYERIVS  LECTORI S.
  
   COGITANTI mihi (candide lector)  quod meritò con queritur Tragicus ille Sophocles [Sophocles/cerl:cnp01259273 gnd:118615688], ὡς οὐδὲν ἐσμὲν, πλην σκιᾶις εἰκότες,  nullisque rebus hominum memoriam immortalitati firmius commendari, quàm literarum monumentis: maiori profectò laude digni semperuisi sunt duo illa philosophiae lumina, Plato [Plato/cerl:cnp01259635 gnd:118594893] & Xenophon [Xenophon/cerl:cnp00396951 gnd:118635808],  quòd diligentissimè praeclarè dicta factaque  Socratis [Socrates/cerl:cnp01259742 gnd:118615270] posteritati tradiderint, quàm ipse, qui primùm ea dixerit, aut  fecerit. Illorum enim opera factum est, ut grauissimi authoris memoria (donec aliqua bonarum literarum extabunt uestigia) apud omnes sit celebris & perpetua, qui  fortè magna ex parte ne uixisse quidem cognosceretur.  Quam ego operam si religiosissimo uiro Francisco de Victoria [Vitoria, Francisco de/author:A0100 cerl:cnp01234843 gnd:118768735] praestarem, me rem haud mediocri laude dignam,  & sacrae Theologiae studiosis maximè utilem facturum  putaui. Is enim uir fuit tanta eruditione, tanta religione,  tanta denique ingenij dexteritate in tractandis sacris eloquijs, ut non solùm Socratem [Socrates/cerl:cnp01259742 gnd:118615270] illum umbratilis tantùm ac  fucatae philosophiae authorem longè superauerit: uerùmetiam syncerae ueritatis antistitem nullum sibi reliquerit secundum. Ille autem cùm nihil aut perpauca typis tradiderit, uidebam tanti uiri laudem & gloriam sensim (ut fit  caeteris mortalium rebus) ex hominum memoria labi, ac  studiosos tantae doctrinae fructibus priuari. Nihil ergo prius  habui, quàm eius opera è tenebris eruere, quaeque aliquando in scholis dictasset, tanquam ille Xenophon [Xenophon/cerl:cnp00396951 gnd:118635808] in unum  colligere, ac doctorum uirorum summa diligentia ab omni  iniuria uindicare. Opus uerò longe maius expectatione     prodijt. Duodecim enim Repetitiones summo labore, &  rei familiaris non mediocri dispendio corrasimus: eas in  duos Tomos diuisimus, praeclaroque ordine coniunximus.  Quas si à te, candide lector, probari sensero, mihi abunde  cumulatéque satisfactum putabo. 
  
  
[ *In Authorem Boffaei Epigramma* ]
     IN AVTHOREM IACOBI BOFFAEI  EPIGRAMMA.
       Cùm noua scriptorum moles nascatur in annos:  Morte tamen Domini scripta sepulta iacent.     At tua, quae toties uoluisti tradere morti,  Morte patris uiuunt pignora clara magis.    
  
[ *Boffaei Epigramma ad Librum* ]
     EIVSDEM AD LIBRVM.
       I liber in lucem tineis blattísque sepultus:  Iam ter quinque annos delituisse sat est.     Iam poenas patri nimium, nimiumque dedisti:  Zoilus haud, qui te mordeat, ullus erit.     Si tamen offendas, duro qui te ore salutent,  Dicito, Si pietas non mouet ulla mei,     Parcite cui blattae, cui ignis, cui fata parentis:  Nunquid erunt uobis pectora dura magis?    
        
[ *De potestate Ecclesiae I* ]
        REVERENDI  PATRIS FRATRIS FRANcisci à Victoria [Vitoria, Francisco de/author:A0100 cerl:cnp01234843 gnd:118768735], ordinis Praedicatorum, sacrae Theologiae in Salmanticensi Academia   quondam professoris primarij Relectio prior.
     DE POTESTATE ECCLEsiae, super illum locum Matthaei decimo sexto,  [Mt, 16]"Tibi dabo claues Regni caelorum."    
  
[ *Prooemium* ]
  
     SVMMA.
  -    1 Ecclesia, dictio Graeca, quid significet, & de eius uaria  interpretatione.
  -    2 Ecclesia, & Synagoga, an sint idem, & in quo differant.
  -    3 Synagoga quid & unde deducatur.
  -    4 Ecclesiam nostram quare Apostoli numquam dixerint  Synagogam, sed semper Ecclesiam.
  -    5 Ecclesiae quòd sint plures praeter fidelium ecclesias.
  -    6 Haeretici an sint membra ecclesiae, & sic de ecclesia.
  -    7 Haeresis, quid signet. Et unde Haeretici dicti.
  
  
   DE POTESTATE Ecclesiae impraesentiarum disputaturus, de ipso Ecclesiae   nomine, vt pauca prius prae   mittam, necesse est, vt intelligatur quid sit id, de cuius  potestate disserere constituimus. Ergo Ecclesia[article 1], uocabulum Graecum & nomen est,     ἐκκλησία, ας. concilium, concio, congregatio, & locus ipse, quo conuenitur, vt etiam capit Lucianus [cerl:cnp01259327 gnd:118575228] in Dialogo Mercurij, & Maiae [Lucianus, Mercurii]. Vnde ἐκκλησιάζα, concionor, & ἐκκλησιαςτης, concionator.  Verbum est ante salutem orbis, id est, ante Christi  anitatem nondum Latinitate donatum, sicut  pleraque alia Graeca fuerunt, nec (quod sciam)  per ea tempora ab aliquo Latinorum vsurpatum. Sed tamen apud Christianae eloquentiae   & religionis patres & principes frequentissimum, vt videre est apud Tertullianum [Tertullianus/cerl:cnp00396668 gnd:118621386], Cyprianum [Cyprianus/cerl:cnp01316146 gnd:118523112], Lactantium [Lactantius/cerl:cnp00911644 gnd:118725831], Hieronymum [Hieronymus, Sophronius Eusebius/cerl:cnp01465605 gnd:118550853], aliósque   item clarissimos authores. Vbi verò sacrae literae Graecae habent Ecclesiam, interpretes plurimùm idem verbum reliquerunt, sed nonnunquam etiam pro Ecclesia, aut congregationem,  aut concionem verterunt: vt Deut. 18. [Deut, 18] vbi nos  ita legimus, "Prophetam de gente tua, & de fratribus tuis sicut me, suscitabit tibi Dominus  Deus tuus: ipsum audies, vt petisti à Domino  Deo tuo in Horeb, quando concio congregata  est." Septuaginta habent, In die ecclesię, ἐκκλησίας.  Et[article 2] est idem vocabulum sicut synagoga: signat  enim συναγωγὴ congregationem, contractionem. Vnde Genesis 1. [Gen, 1] congregationes aquarum vocauit maria. Septuaginta transtulerunt  συναγωγὰς, synagogas. Inter quae tamen duo nomina nonnihil interesse videtur. Vnde Hieronymus [Hieronymus, Sophronius Eusebius/cerl:cnp01465605 gnd:118550853]  
        {Hierony. [Hieronymus, Sophronius Eusebius/cerl:cnp01465605 gnd:118550853]}
, exponens illud Prouerb. 5. [Prov, 5] Penè fui     in omni malo in medio ecclesiae & synagogae:  dicit, Ecclesia, & synagoga Graeca nomina  sunt, & vnam & eandem rem significant, Latinè conuentum, scilicet plurimorum ad inuicem. Si autem accuratiùs distinguamus, ecclesia conuocatio, synagoga[article 3] congregatio dicitur. Vnde συνάγω, congrego, non conuoco. videtur enim dictum ἀπὸ τοῦ σὺν καὶ ἄγω, duco, traho.  Et Augustinus [Augustinus/cerl:cnp01316442 gnd:118505114]
        {August. [Augustinus/cerl:cnp01316442 gnd:118505114]}
  Psalmo 81. [Ps, 81] super illud, Deus  stetit in synagoga Deorum. id est, populorum  Israël. Ipsorum propriè, inquit, synagoga dici  solet, quamuis & ecclesia dictum sit: sed[article 4] nostram Apostoli synagogam nunquam dixerunt,  sed semper ecclesiam, siue discernendi causa, siue quòd inter congregationem, aut synagogam,  & conuocationem (vnde ecclesia nomen accepit) aliquid distet, quòd scilicet congregari &  pecora solent, ac ipsa propriè, quorum & greges propriè dicimus. Conuocari est magis vtentium ratione, vt sunt homines. Idem Isidorus [Isidorus/cerl:cnp01317529 gnd:118555995]   lib. 8. Etymolo. c. 8. [Isidorus, Etym] vt notetur scilicet irrationalitas Iudaeorum. Quamuis autem ecclesia, si  rationem nominis aspicias, pro quacunq; hominum congregatione accipi possit: tamen in  sacris literis siue nouum, siue vetus testamentum reuoluatur, non inuenies (quantum puto)  nisi pro concione, aut congregatione fidelium, id  est, vnius religionis aliquo modo, siue bonorum,  siue malorum: quamuis[article 5] in illis ipsis locis satis appareat esse alias ecclesias praeter fidelium ecclesias. Dicitur enim ecclesia sanctorum, & ecclesia Dei, & ecclesia Israël, &, Odiui ecclesiam malignantium. Sed hoc etiam modo loquendo de  ecclesia dubitari potest, an[article 6] hęretici sint de ecclesia. Et quidem eos esse de ecclesia videtur,
        {An haeretici   sint membra ecclesiae.}
   quia ecclesia iudicat de illis, vt patet cùm excommunicet, & ad iudicium pertrahat, & tamen nihil ad ecclesiam de ijs, qui foris sunt. 1. Corint.  5.  [1, Cor, 5]  "Quid enim mihi de ijs qui foris sunt iudicare?" Item tenentur praeceptis ecclesiae. Item baptismus est sacramentum ecclesiae, & haeretici  sunt verè baptizati. Item, vt postea disputabitur, haereticus potest esse non solùm presbyter,  sed Pontifex etiam summus. ergo caput ecclesiae, & per consequens membrum ecclesiae. Certè licet disputatio non videatur ad rem multùm  attinere, sed potiùs ad nomen ipsum: sed videtur & in sacris literis etiam apud vetustiores  patrum non accipi ecclesiam, nisi pro congregatione fidelium, atque adeò haereticos non  censeri intra ecclesiam. Haeresis[article 7] sanè electionem, aut sectam, vel diuisionem signare videtur,  vt Isidorus [Isidorus/cerl:cnp01317529 gnd:118555995] dicit lib. Etym. [Isidorus, Etym] ergo haeretici ideo  videntur dicti, quòd ab ecclesia diuisi, & secti  sunt. Item Matth. 18. [Mt, 18]
        {Matth. 18.}
 dictum est Petro, quòd qui  ecclesiam non audierit, sit quasi ethnicus, & publicanus. ergo non plus haeretici annumerari  in ecclesia debent, quàm ethnici, & publicani.     Item ad Eph. 4. [Eph, 4]  Apostolus [Paulus <Apostolus>/cerl:cnp01266644 gnd:118641549], "Vnus Deus, vna fides,
        {  Ephe. 4 [Eph, 4].}
 vnum baptisma." Videtur quòd haec tria contineant vnitatem ecclesiae. Item de summa trinitate & fide catholica, Vna est fidelis ecclesia,  extra quam nullus omnino saluatur. Ergo infideles [infidelitas] non sunt de ista ecclesia. Cyprianus
        {Cypria.}
 ad Rogatianum, Haec sunt initia haereticorum, & ortus, atque conatus schismaticorum, si de ecclesia egreditur, si altare profanum foris collocatur. August.
        {August.}
 super Ioan. Propter hanc fidei communitatem omnes vnum sumus, iuxta illud,  Omnes vnum vos estis in Christo Iesu. Glo. id  est, in fide Iesu Christi. Et demum Ecclesia nihil aliud videtur significare, quàm Christianam   rempublicam, seu communitatem, & religionem. Parum autem refert, an haeretici aliquo  iure aut ratione spectent ad ecclesiam: certe re  & operibus in ecclesia non continentur: sicut  transfugae non pertinent ad exercitum, à quo  transfugerunt. Nos itaque in hac Relectione  de Ecclesia, hoc nomine solùm vtimur ac loquimur, vt idem sit, quod fidelium communitas, siue respublica.
  
  
[ *Qu. 1 - An in Eccl. sit dignitas* ]
     QVAESTIO PRIMA.  An in Ecclesia sit aliqua dignitas, uel authoritas ecclesiastica, praeter potestatem ciuilem.
  
     SVMMA.
  -    1 Potentiae quae dicantur. Et quòd non sit idem Potestas, & Potentia.  
  -       2 Potestates qui potius appellentur, ab authore recensentur.
  -    3 Ecclesia utrum praeter ciuilem, & laicam potestatem  necessario habeat etiam aliam spiritualem.
  -    4 Potestas ad quid constituatur in republica.
  -    5 Vitae quòd sint duae, una terrena, altera spiritualis. Et  quomodo humana societas non possit sine utraque manere.
  -    6 Claues regni caelorum, potestas remittendi peccata,  & excommunicandi, consecrandi &c. quòd sint in  ecclesia.
  -    7 Apostoli domini quam potestatem, & authoritatem  habuerint in ecclesia.
  -    8 Potestas temporalis, & ciuilis, quòd sit integra apud  paganos.
  -    9 Potestas gubernandi quòd scientiam exigat.
  -    10 Potestas regia quamuis contineat omnem potestatem  ciuilem, quòd tamen non habeat authoritatem ad cultum diuinum, & ad actiones spirituales, ostenditur.
  -    11 Deus quomodo uniuersalis ecclesiae duas instituerit dignitates.
  -    12 Potestatis spiritualis testimonia ex scripturis recensentur.
  -    13 Deus quòd ea sapientia, qua constituit in naturalibus, ut inferiora regerentur à superioribus, eadem etiam   prouidit, ut in ecclesia sua ordo rerum esset circa dignitates, & officia.  
  
  
   PRIMVM oportet, sicut de nomine Ecclesiae fecimus, ita quid per nomen Potestatis intelligatur, declarare. Neq;[article 1] enim omnino idem videtur esse potestas, quod potentia.     Nec materiam siquidem, neq; sensus, imò nec  intellectum, aut voluntatem potestates, sed potentias vocamus. Contrà[article 2] autem magistratus,  sacerdotia, & omnino imperia potestates potiùs, quam potentias appellant. Ergo vt S. Tho.
        {S. Thom.}
   4. dist. xxiiij. q. j. j. q. ij. ad 3. exponit, videtur potestas praeter potentiam ad actionem dicere praeeminentiam quandam, & authoritatem. At  adeò quaerere, an in ecclesia sit aliqua potestas  spiritualis: perinde est ac quaerere, an in ecclesia sit aliqua vis, aut authoritas ad aliquid spirituale: & haec, an sit alia à ciuili potestate. Ita vocat Paul. ad Roma. 13.
        {Rom. 13.}
 Omnis anima potestatibus sublimioribus subdita sit.
  
   ¶ Ad hanc quaestionem, quoniam permultae,  & quidem graues, nobis disputandae sunt, breuiter respondeo per vnicam conclusionem. Necesse[article 3] est in ecclesia praeter ciuilem & laicam  potestatem esse aliam spiritualem. Haec conclusio probatur. In ecclesia sunt plures actiones,  & variae non spectantes ad vnam potestatem:  & aliquae spectant ad potestatem ciuilem, aliae   non ad illam, sed ad aliam potestatem, scilicet  spiritualem. Vnde de ecclesia dicitur, quòd astitit à dextris Dei in vestitu deaurato, circundata varietate. Psalmo. 44. Sed potestates distinguuntur ex fine, sicut potentiae per obiecta. Ergo praeter potestatem ciuilem oportet ponere  aliam spiritualem.
  
      ¶ Secundò probat Durand. in tracta. de origine iuris, Potestas[article 4] constituitur in republica, vt  homines prouocentur ad bonum, & arceantur  à malis, iuxta illud 1. Petri 2.
        {1. Pet. 2.}
 quòd potestas est  ad vindictam malorum, laudem verò bonorum. & Rom. 12. Vis non timere potestatem?  bonum fac, & habebis laudem. Quòd si bona  quidem ad quae homines promoueri deberent,  & mala, à quibus deterreri oportet, spectarent  solùm ad vitam politicam praesentem, sufficeret certè temporalis, & laica potestas. Et cùm  vita fidelium non solùm tendat in finem, & statum ciuilem, imò multo impensius & principalius in bona perpetua, quaerendo primum,  iuxta Domini consilium, Primùm quaerite regnum Dei. Matth. 7.
        {Matth. 7.}
 & eam felicitatem, quam  oculus non vidit, nec auris audiuit: timeat  praeterea mala, & poenas potius alterius vitae,  quàm praesentis, nec tam eos, qui occidunt corpus, quàm eum, qui postquam occiderit, habet potestatem & corpus, & animam perdere,  & mittere in gehennam ignis, Matth. 10. & Luc.  12.
        {Matth. 10. Luc. 12.}
 ideo vt homines dirigantur & prouehantur  in finem illum supernaturalem, & si fortè aberrauerint, reuocentur in rectam viam, vel laude, vel praemio, vel timore, vel poena: necessarium fuit, vt esset aliqua potestas praeter ciuilem. Hanc rationem eleganter ponit Hugo
        {Hugo.}
 de  sacra. Pet. 2. Duae[article 5], in quit, sunt vitae: vna terrena, alia spiritualis. Vt autem vtraque in iustitia  seruetur, & vtilitas proueniat: primùm vtique  distributi sunt, qui vtriusq; bona secundum necessitatem acquirant: deinde alij, qui eam secundum aequitatem dispensent. Si ergo non potest  humana societas sine vtraque vita manere, necessaria est duplex potestas ad conseruationem  iustitiae: vna quae praesit terrenis, ad ordinandum vitam terrenam: alia, quae praesit spiritualibus ad componendam vitam spiritualem.
  
   ¶ Tertiò probatur, In[article 6] ecclesia sunt claues regni caelorum. Matth. 16. & 18.
        {Matth. 16. & 18.}
 Sed hęc potestas  est alia à potestate ciuili, quae certè non habet  huiusmodi claues. ergo, &c. Confirmatur, In ecclesia est potestas remittendi peccata. Iohan. 20.
        {Iohan. 20.}
 ea  non est in Rege, nec in alio magistratu ciuili. ergo, &c. Item in ecclesia est potestas excommunicandi. Matth. 18. & 1. ad Corinth. 5.
        {Matth. 18. 1. Corint. 5. Luc. 22.}
 Item est  potestas consecrandi verum corpus Christi.  Luc. 22. & 1. Corinth. 11.
        {1. Corin. 11.}
  
  
   ¶ Quartò principaliter, Apostoli[article 7] Domini habuerunt potestatem, & authoritatem in ecclesia,  vt ex locis iam inductis, & ex alijs multis constat: ea autem non fuit ciuilis, cùm regnum eorum   nec potestas fuerit de hoc mundo. ergo, &c.
  
   ¶ Quintò, Apud[article 8] paganos est integra potestas temporalis & ciuilis, vt aliàs à me probatum est, & satis constat ex Paulo, Rom. 13.
        {Rom. 13.}
 vbi  iubet esse subiectos principibus etiam paganis,     & apud eos non est potestas ecclesiastica: ergo  haec potestas distincta est ab illa. Vltimò, Quia  [article 9] potestas gubernandi exigit scientiam, iuxta illud Grego.
        {Grego.}
 Ars artium, regimen animarum. Sed  principes temporales non habent iure legem  diuinam, quam oportet esse regulam potestatis ecclesiasticae. Ergo oportet esse alios Pontifices, & praesides sacrorum, quàm principes seculares. Item confirmatur, Quia non sufficeret  vnus & idem homo vtrumque munus implere,  neq; vtran que disciplinam percipere, scilicet administrandi secularem & ecclesiasticam rempublicam: nec si maximè vtrumq; calleret, posset vtri  administrationi commodè intendere, & uacare. Confirmatur apertè, Nam[article 10] regia potestas  continet omnem potestatem ciuilem: hoc enim  importat Rex, vt sit vnus supra omnes in republica: sed Rex non habet authoritatem ad cultum   diuinum, & ad actiones spirituales. Ergo est alia potestas distincta à potestate ciuili. Antecedens patet: quia ad mandatum Domini fuit Saul  institutus in Regem. 1. Reg. 10.
        {1. Reg. 10.}
 Samuel scripsit  legem regni, & scripsit in libro, & reposuit coram Domino, & tamen non est data ei potestas sacerdotalis: imò cùm postea Saul in Galgala obtulisset holocaustum propter absentiam   Samuelis, vindicata est seuerissimè praesumptio: & dictum est ei, Stultè egisti, nec custodisti  mandatum Domini, qd praecepit tibi: quod si non fecisses, iam nunc praeparasset Dominus regnum  tuum super Israël in sempiternum. 1. Reg. 13.
        {1. Reg. 13.}
 De vtraq; potestate Pelagius Papa: & habetur 96. dis.  c. duo sunt. Duo sunt (inquit) Imperator Auguste, quibus principaliter hic regitur mundus,  authoritas sacra Pontificum, & regalis potestas.  Et confirmatur: quia etiam apud Gentiles erant  Pontifices, & Sacerdotes, ad quos spectabat  administratio sacrorum, & non ad Consules,  aut alios magistratus ciuiles. Et in c. si Imperator. eadem distinctione. Si Imperator catholicus est, filius est, non praesul ecclesiae, quod ad  religionem competit, (discere enim conuenit,  non docere) habet priuilegia potestatis suae,  quae administrandis legibus publicis diuinitus  consequutus est. Et in c. solitae. de maiorita. &  obedien. Fecit Deus[article 11] duo luminaria magna  in firmamento caeli. hoc est, vniuersalis ecclesiae duas instituit dignitates. De vtraque in veteri testamento aperta habemus exempla: & de  seculari quidem Exod. 17.
        {Exod. 17.}
 quòd Moyses ex electis viris strenuis de cunctis Israël constituit  eos principes populi tribunos, & centuriones,  & quinquagenarios, & decanos, qui iudicarent  populum Dei omni tempore. Numeri autem  3.
        {Num. 3.}
 ponuntur gradus summi Sacerdotis Aaron,  & minorum Sacerdotum subministrantium.  Sumpti, inquit, sunt sacerdotes Eleazar, &  Ithamar coram Aaron. & infrà, Dabis Leuitas     Aaron & filijs cius, quibus traditi sunt ad Israël  in ministerium. In nouo autem testamento, Rom.  12. & 13.
        {Rom. 12. & 13.}
 Paul. Omnis anima potestatibus sublimioribus subdita sit. Quod de qua potestate  intelligendum sit, ipse Paulus illic fatis ostendit.  & Petrus 1. sua Epistola, cap. 2. Subiecti estote
        {1. Pet. 2.}
   omni humanae creaturae propter Deum, siue  Regi quasi praecellenti, siue Ducibus tanquam à  Deo missis ad vindictam malorum, laudem verò bonorum. Quanquam Lyranus de vtraq;  potestate, Pauli locum intelligendum censet.  Sed[article 12] de spirituali potestate plura testimonia  sunt, quàm vel opus sit, vel vacet in praesentia  recensere. Iohannis vltimo
        {Iohan. ultim.}
, Pasce oues meas. &,  Quorum remiseritis peccata, &c. Iohan. 20.
        {Iohannis 20.}
 Et  tibi dabo claues regni caelorum. &, Et quodcumq;  solueritis, &c. Matt. 16. & 18.
        {Matth. 16. & 18.}
 & de presbytero  rum potestate Luc. 22.
        {Luc. 22.}
 Hoc facite in meam commemorationem. Et iterum de ratione constituendi Episcopos, presbyteros, diaconos, 1. ad  Timot. 3. item ad Tit. 1.
        {1. Timoth. 3. Tit. 1.}
 Actuum 14. & 20.
        {Act. 14. & 20.}
 Sed  ad maiorem declarationem huius conclusionis  arguitur paucis argumentis contra illam. Primò,  Multitudo principatuum mala, ex Aristot. 12.  Metaphy. & in libro Politico. ergo non expedit in ecclesia esse varias & distinctas potestates, maximè cùm ecclesia sit non solùm vna respublica, sed vnum corpus. Ro. 12.
        {Rom. 12.}
 Multi unum corpus sumus in Christo. & 1. Cor. 12.
        {1. Corint. 12.}
 Et sic habere     multos principes, aut praelatos, videtur quasi habere multa capita vnius corporis: quod monstruosum est. ergo potius conuenire videretur, vt  vnus atq; idem res seculares & ecclesiasticas administraret. Secundò, Ciuilis potestatisfinis est  reddere, aut constituere homines bonos, & edere studiosos, id est virtutibus praeditos. 2. Ethico. Sed hoc satis est ad consequutionem felicitatis, non solùm humanae & temporalis, sed etiam   immortalis, & supernaturalis. ergo frustra comminiscimur aliam potestatem. Tertiò, Matt. 17.
        {Matth. 17.}
   Dominus dixit, Ergo liberi sunt filij. vbi glo.  In quolibet regno filij regis liberi sunt. Christiani autem sunt filij Dei. Dedit eis potestatem   filios Dei fieri. Iohan. 1. ergo liberi. & Iohan. 3.
        {Iohan. 1. & 3.}
 Si  ergo filius vos liberauerit, veri liberi eritis. &  1. Corin. 7.
        {1. Corint. 7.}
 Pretio empti estis, nolite fieri serui  hominum. Ex quibus locis videtur Christianos exemptos esse & liberos ab omni potestate, & subiectione, sed omnes esse aequales, nec  alteros dominari, alteros seruire: & sic nulla erit authotitas, vel potestas, saltem iurisdictionis. Quartò arguitur, In statu innocentię non  fuisset aliqua potestas. ergo nec nunc debet esse. nam Christus redemit nos. Item sunt argumenta haereticorum, ac schismaticorum, quibus simplicium hominum corda à debita obedientia vel principum, vel sacerdotum dehortantur & reuocant, resistentes Dei ordinationi     ad suam ipsorum damnationem, & perditionem,  vt Paul. ait: nec opus erat alijs responsis post  tam aperta testimonia scripturarum, quibus illorum uesania aperte retunditur: sed quia sapientibus, & insipientibus debitores sumus, ad solutionem istorum est attendendum, quod Sap.  7.
        {Sap. 7.}
 dicitur, quòd sapientia attingit à fine vsque  ad finem fortiter, & disponit omnia suauiter.  Hoc est enim proprium sapientiae, vt etiam Arist.  tradit 1. Metaphy. ordinate omnia disponere.  Potuit ergo Deus sicut summè sapiens, ita summè potens, sine ullo ordine principum & subiectorum praelatorum & inferiorum omnia quidem gubernare, administrare & sine ulla etiam, si ita uo  luisset, iactura rerum creatarum. Sed profectò hoc  non erat consentaneum tantae sapientiae, & in  finitae prouidentiae: sed potius ita componere,  ut orbis non rerum cumulus fortè iacentium  deforme spectaculum redderetur, sed ut corpus  potius quoddam unum, aut aedificium suis parti  bus, & ut uelut membris constaret, seruaretq́;  decorem dignum suo authore. Eadem[article 13] ergo  sapientia, qua constituit in naturalibus, ut inferiora regerentur à superioribus, ut 1. Metaphy. dicitur, & Diony. 4. c. de diuinis nomi. nominatim de sole dicit: & qua etiam in caelis uoluit, ut inferiores angeli à superioribus illuminarentur: eadem inquam  prouidit, ut in ecclesia sua  ordo rerum esset, & ut distributa officia, ut alij     oculi essent, alij manus, alij etiam pedes, & reliqua, in hanc rationem composita. Vt etiam Apostolus dicit eleganter 1. Corint. 12.
        {1. Cor. 12.}
 Sicut enim  corpus unum est, & membra habet multa, omnia autem membra corporis cùm sint multa,  unum autem corpus sunt: sic & Christus, &c.  In hanc sententiam disertissimè. Nam & ipse  Aristote. primo Politico. expedire ait in omni  multitudine rectè composita, ut aliquis principetur, caeteri pareant, in quo consistit ratio potestatis. Ad primum igitur argumentum respon   deo, quòd esset quidem inconveniens, si essent  plures principatus, aut magistratus, ad eundem  finem, & ex aequo: quod in proposito non contingit. nec enim ad eundem finem contendit  potestas ciuilis & ecclesiastica, ut suprà satis explicatum est. Praeterea nec ex aequo se habent,  sed certo modo una potestas ad aliam ordinatur, ut infrà disputabitur. Ad secundum etiam  aperta est solutio ex superioribus. Nec enim tota administratio ciuilis satis est ad constituendum hominem in statu salutis aeternae, nec sufficit moralis aut ciuilis uirtus, & bonitas ad  uitam aeternam, cùm, ut reliqua omittamus,  necessaria sit fides. Mar. 16.
        {Mar. 16.}
 Qui uerò non crediderit, &c. sacramenta etiam semꝑ fuerint aliqua,  Nisi enim renatus fuerit ex aqua, &c. Iohan. 3.
        {Ioan. 3.}
 Et  nisi manducaueritis carnem filij hominis, non  intrabitis in regnum caelorum. Collatio autem     sacramentorum non spectat ad potestatem ciuilem, sed spiritualem, & ecclesiasticam. Itaque  sicut oportet iustitiam nostram abundare supra iustitiam Scribarum & Pharisaeorum, Matt.  5.
        {Matth. 5}
 ita oportet abundare supra iustitiam, non  solùm paganorum & haereticorum, sed etiam  bonorum philosophorum: & sic habere aliquos  actus ordinatos in supernaturalia.
  
   ¶ De tertio argumento disputabo latiùs inferiùs, cùm agemus de libertate Ecclesiasticorum.  Sed pro solutione in praesentia dico, cùm scilicet Thom. & Bonauent. in fine 2. Senten.
        {Thom. & Bonauen.}
 quòd  Christus illic loquutus est de se & discipulis  suis, qui omnino erant liberi, uel ratione officij, quod exercebant etiam ex authoritate, scilicet spiritualis potestatis, ratione cuius etiam  stipendia illis debebantur: iuxta illud, Si spiritualia uobis seminamus, multùm est ut carnalia uestra metamus. 1. Corint. 9. Vel, quia nihil
        {1. Corint. 9.}
   habentes, hac ratione se liberos reddiderant ab  omni exactione: nec enim tributum debetur  ratione personae, sed bonorum, nec per subiectionem ad potestatem spiritualem aliquid de  perit de libertate, cùm ea tota sit non ad utilitatem potestatis, uel praesidentis, sed subditorum.
  
   ¶ Ad quartum respondeo, negando assumptum. quamuis enim non fuissent magistratus,  nec principes ad cogendum homines timore  poenarum, fuisset tamen potestas directiua, &     gubernatiua, ut potestas paterna, cui tenerentur filij parêre. Imò multiplicato humano genere, uero similius est, futuros aliquos, ꝗ praeessent sacris: & sic fuisset aliqua ratio etiam potestatis spiritualis. Sed de hoc etiam statim latiùs, & S. Thom. 1. part. q. xcvj. arti. 4.
  
  
[ *Qu. 2 - Utrum pot. eccl. sit aliquis effectus spiritualis* ]
     QVAESTIO SECVNDA.  Vtrum potestatis ecclesiasticae sit aliquis effectus propriè & uerè spiritualis.
  
     SVMMA.
  -    1 Potestas ecclesiastica, quòd sit uerè & simpliciter  causa alicuius effectus spiritualis.
  -    2 Potestas ecclesiastica, quòd sit duplex. Et de earum effectibus. Et quomodo nonnulli haereticorum ab utra  claue tollunt omnem effectum merè spiritualem.
  -    3 Potestas utra, ordinis scilicet, & iurisdictionis, quòd  habeat uerum effectum spiritualem, probatur.
  -    4 Christus inquantum homo, quòd habuerit potestatem  remittendi peccata, & quomodo saepe ususfuerit ea, imò  & eam tradiderit Apostolis. Et de remissione peccatorum per claues Ecclesiae traditas.
  -    5 Error duplex eorum, qui dicunt uirtute clauium nonuerè remitti peccata, sed solùm ostendi remissa.
  -    6 Remedia duo efficacia ad remissionem peccatorum à  Deo in ecclesia relicta.
  -    7 Claues ecclesiae, quòd solae sufficiant ad salutem, & ad  aperiendum regnum caelorum, ubi nulla alia uia esset  apertum.  
  -    8 Contritio quid importet.
  -    9 Dolor, quando non dicatur contritio.
  -       10 Dolor qualis sufficiat ad remissionem peccatorum  cum clauibus.
  
  
   SED QVIA distinximus potestatem ecclesiasticam à ciuili ex fine (ꝗa scilicet altera in  finem temporalem ordinata est, alia in spiritualem̃) sequitur secunda quaestio, An sit aliquis effectus  purè & simpliciter spiritualis. Ad hanc quaestionem respondeo primò, dato quòd potestas ecclesiastica nullum haberet huiusmodi effectum   spiritualem, nihilo minus differret à potestate  ciuili, & diceretur potestas spiritualis. Probatur hoc, & ostenditur: nam adhuc haberet finem distinctum à fine potestatis secularis, puta beatitudinem supernaturalem, & cultum diuinum, & bonum spiritus, id est, animae: quae   omnia non spectant ad potestatem ciuilem, sed  ecclesiasticam, & inter spiritualia annumerantur. Secundò pono conclusionem, quòd[article 1] potestas ecclesiastica uerè & simpliciter est causa  alicuius effectus spiritualis. Pro casus declaratione est reuocanda in praesentia illa distinctio Theologorum, de duplici potestate, ordinis  scilicet, & iurisdictionis. Duplex[article 2] igitur potestas  est ecclesiastica, potestas ordinis, & iurisdictionis. Potestas ordinis est in ordine ad corpus  Christi uerum, scilicet eucharistiam: iurisdictionis in ordine ad corpus Christi mysticum, id  est ad gubernandum populum Christianum in  ordine ad beatitudinem supernaturalem. Sed     in potestate ordinis non solùm intelligitur potestas consecrandi eucharistiam, sed disponendi, & idoneos reddendi homines ad eucharistiam, imò omnia gerendi, quae ordinantur aliquo modo ad eucharistiam, ut est consecrandi  presbyteros, & alios ordines conferendi, & uniuersim omnia sacramenta administrandi, remittendi quoque peccata, & tandem omnia  faciendi, quae alicui ratione alicuius consecrationis conueniunt: unde etiam potestas ordinis, potestas consecrationis plerunque uocatur. Ad potestatem autem iurisdictionis spectat gubernatio populi Christiani extra Sacra  mentum, uel consecrationem, uel administrationem: ut est leges ferre, & tollere, excomunicare, dicere ius extra forum poenitentiae, & id  genus alia facere. His praemissis est aduertendum, quòd nonnulli haereticorum ab utraque  claue tollunt omnem effectum purè spiritualem. Qui enim negant in eucharistia contineri uerum corpus Christi, negant aliquid spirituale confici à sacerdote consecrante eucharistiam.  Eucharistia enim apud eos nec est, nec continet aliquid spirituale, sed symbolum solùm est,  & signum uel corporis Christi, uel gratiae. Iidem̃  etiam negant sacerdotem euangelicum uerè remittere peccata, inde etiam à potestate iurisdictionis effectum aliquem spiritualem prorsus tollunt, negantes excommunicationem aliquid     spirituale auferre ab excommunicato, sed solum communicationem exteriorem fidelium, quae spiritualis non est.  Sed omissa prima uesania haereticorum circa eu   charistiam, de qua nunc nihil constitui tractare:  de remissione peccatorum, & effectu excommunicationis dicendum aliquid est: nec multis tamen, eò quòd in ordinarijs lectionibus  locum illum aliquanto accuratiùs tractauerim.  Sed quia etiam inter catholicos authores sunt,  qui potestati ordinis non simpliciter tribuant  remissionem peccatorum, uel collationem gratiae, uel omnino aliquem effectum uerè spiritualem: atque alij etiam, qui per excommunicationem non concedant tolli aliquid spirituale: ideo repetendo conclusionem, dico, quòd  [article 3] utraque potestas, scilicet ordinis, & iurisdictionis habet uerum effectum spiritualem. Et  primò dico, quòd claues ecclesiae, siue authoritas ecclesiastica est ea propriè remissionis peccatorum, & gratiae. Est autem disputatio eadem   cum illa, an per sacramentum poenitentiae concedatur aliquando prima gratia. De qua quaestione licet inter antiquos, & grauiores authores non uideatur magnopere dubitatum, apud  quos in confesso fuit, uirtute clauium nonnum  quam peccata ita remitti, ut sine illis non remitterentur: tamen inter recentiores scriptores non est aut parua, aut parum acris contentio & dimicatio. dicunt enim ex illis quidam,     acutiores quidem, & ingeniosiores, quàm paresset in theologica philosophia, quòd peccata mortalia remitti nunquam possunt, nisi per  contritionem, at que adeò nec uirtute clauium   unquam peccata remittuntur, aut confertur  prima gratia: non remittuntur inquàm in foro Dei, & ut remitti propriè dicat tolli peccata. Cum quibus aliâs maiori studio & conatu  confliximus. Nunc summa sequens fastigia rerum, paucis argumentis arguo pro conclusione nostra, & contra illorum sententiam. Et  primo adduco uerba Domini, Iohan. 20.
        {Iohan. 20.}
 Quorum remiseritis peccata, remittuntur eis. Et  quodcumque solueritis super terram, &c. Matt.  13.
        {Matth. 13.}
 Et tibi dabo claues regni caelorum, Matt. 16.
        {Matth. 16.}
  
  
   ¶ Ex quibus arguitur sic, Illa uerba sunt eadem,  quae ponuntur in nostra conclusione. Ergo si  illa uera sunt, conclusio nostra uera est. Et confirmatur, Remitti peccata propriè hoc sonat, tolli scilicet peccata, quibus aliquis prius tenebatur: nec certè significat ostendi, aut declarari  prius remissa, sicut remittere debitum. Confirmatur secundò, Christus habuit potestatem  remittendi propriè peccata ad sensum conclusionis, & potuit eam dimittere Apostolis: sed  non alijs uerbis apertioribus potuit declarare  donationem, aut commissionem illius potestatis, quàm illis, quibus dedit claues. ergo, &c.  Quòd[article 4] autem Christus habuerit huiusmodi     potestatem etiam in quantum homo, certè non  est dubitandum. Ipse enim dixit Marci 2. &
        {Mar. 2.}
   Matth. 9.
        {Matth. 9.}
 & Luc. 15.
        {Luc. 15.}
 Vt autem sciatis quòd filius hominis in terra habet potestatem dimittendi peccata, ait paralytico, &c. & Matth. 18.
        {Matth. 18.}
   Data est mihi omnis potestas in caelo & in terra. Et certè non solùm habuit potestatem declarandi remissionem peccatorum, nec dubito  quin usus fuerit illa potestate, cùm dixit paralvtico, Fili dimittuntur tibi peccata tua: & cùm  dixit Luc. 7. Remittuntur ei peccata multa, quoniam dilexit multùm. nec Christus uoluit ostendere, ac disputare, aut defendere se habere potestatem declarandi peccata esse dimissa. Eisdem  autem uerbis, quibus dixit, Remittuntur tibi  peccata, dixit, Quorum remiseritis peccata. eadem enim uis uerbi est remittendi, & dimittendi, nisi quòd Latinius fortassis est remittere,  quàm dimittere: sed Graecè idem utrobiq; uerbum est. Facit quod eodem loco Dominus pręmisit, Sicut misit me Pater, & ego mitto uos.  & statim sequitur, Accipite spiritum sanctum, quorum remi. &c. unde uidetur, quod talem potestatem   dedit, qualem habuit. Item quid opus erat dare Spiritum sanctum ad soluendum, uel remit  tendum peccata in foro ecclesiae duntaxat, uel  ad ostendendum remissa? Profectò Apostoli  per illa uerba aliud intelligere non poterant,  quàm se ueram potestatem remittendi peccata     accepisse. nec uerò satis intelligi potest, quo  modo claues regni caelorum tradiderit Domi  nus, si (vt isti docent) nunquam sacerdos regnum caelorum aperit. Quis enim alius usus clauium, nisi ad aperiendum, aut claudendum? Se  cundo principaliter arguitur, Si enim claues ligare uerè possunt, remittere peccata non possunt: non inter priuilegia ecclesię, & gratias, sed  inter onera potiùs, & quidem grauissima, numerari claues deberent. Quid enim beneficij  accepimus, si ratione clauium obnoxij quidem  sumus ad peccata confitendum (quod est permolestum) si cum peccato ad claues ueneris, non  modò gratiam, aut remissionem non consequeris: sed (quod isti non diffitentur) nouo  peccato grauaberis, & teneberis? Quid tantopere hanc potestatem sancti in caelum laudibus  efferunt, praeconio tollunt? Quid tantum prae   mium illius insignis confessionis & fidei principis Apostolorum, pro cuius remuneratione  Dominus ei pollicitus est, Tibi dabo claues regni caelorum: uinculus potius catenae, aut quiduis potiùs, quàm claues sunt? Si quidem tenemur clauibus illis, non soluimur: deterior multo in hac parte esset conditio legis Euangelicae, quàm naturae, aut Mosaicę. Tertiò principaliter arguitur, Si sensus uerborum esset, Absoluo, id est ostendo absolutum: ergo illa forma  absolutionis esset recta & legitima, Ego te declaro absolutum: qua tamen nec illi quidem  auderent uti. Confirmatur, Cui enim ostendit  sacerdos peccatorem absolutum? non ecclesiae   quidem, multo autem minus Deo. Praeterea  sacerdos uerè remittit poenam debitam pecca  tis, nec ostendit solum remissam. ergo uel uerbum   remitti, aut absolui, oportet aequiuocè capi,  uel propriè respectu utriusque. Quartò princi  paliter arguitur, In baptismo remittuntur peccata: ergo in sacramento poenitentiae. Ad hoc  argumentum uariè respondetur ab illis. Aliqui  enim dicunt, in adulto etiam non remitti primò per baptismum: alij non negant quidem  de baptismo, negant tamen de sacramento poe   nitentiae. Sed cùm eisdem uerbis in Euangelio  habeatur, imò uidetur apertiùs haberi de remissione peccatorum per claues, quàm per baptismum: profectò nec probabiliter, nec constanter concedi de baptismo potest, & negari  de clauibus. Quòd autem baptismus detur in  remissionem peccatorum, praeterquam quòd sancti  omnes iuratissimè confirmant, non uideo quo  modo negari possit: illic enim non potest esse  remissio peccatorum, id est declaratio, ut ipsi in  sacramento poenitentiae intelligi uolunt. Si ergo  secundum Scripturam est remissio peccatorum,  oportet ut sit uerè & propriè remissio: imò ui  detur articulus fidei. Confitemur enim unum  baptisma in remissionem peccatorum. Et confirma     tur, Si enim (ut aduersae opinionis authores  fatentur) per sacramentum peccatum originale & ueniale primò tolli potest: unde haec coarctatio, uel diuinatio potiùs orta est, non posse se extendere ad peccata mortalia, cum in Euangelio absolutè in remissionem peccatorum data  sacramenta legamus, nulla differentia posita de  originali, aut ueniali à mortalibus? Quinto, Si  sacramenta nunquam conferunt primam gratiam adultis (nam idem apud eos est de omnibus iudicium) quid ergo est, quòd omnes sancti, omnes authores docent & praedicant sacra  menta nouae legis esse causam gratiae? Sed aiunt  per sacramenta augeri gratiam. Primùm omnium   hoc nescio, an sit priuilegium sacramentorum,  cùm in omni actu meritorio augeatur gratia.  Sed non ex opere, inquiunt, operato, ut ipsorum   uerbis utar. Esto sanè. Sed quid mea? tantum  enim consequar etiam eorum sententia. Si paulùm in actu meritorio animum, aut conatum  intendero, quantum per illud opus operatum  consequuturus sum, quanta est haec praerogatiua sacramentorum, ut per sacramenta obtineant aliquem gradum gratiae, quem tantuli  actus intentione & feruore facilè consequi possent? Ergo adduci non possunt, quin aliquid  potiùs sacramenta conferant. Sed ut quid uim  facimus uerbis, & loco suo detorquemus? Dare enim gratiam nec fuit, nec erit unquam augere gratiam. Etenim gratiae est facere amicum,  aut gratum. hoc enim significat constituere in  gratia, ex non grato gratum facere. Aliud sanè  est augere amicitiam, aliud amicum facere: &  numquam antiqui ad hunc modum loquuti sunt,  ut augere gratiam intelligerent esse causam gratiae. Sexto & ultimò, Si enim claues non remittunt peccata, nullum argumentum habemus  ex Scriptura, quòd sit aliquod sacramentum poe   nitentiae. In Scriptura enim non habemus aliud,  nisi quòd per claues remittuntur peccata. Si ad  hoc per te non requiritur collatio gratiae, quia  non est nisi declaratio: nihil restat ut quid ponamus sacramentum poenitentiae. Propter hoc  enim solùm ponimus, quia ex Scriptura habetur, quòd per claues remittuntur peccata.  & hoc non potest fieri sine gratia. ergo claues  conferunt gratiam: & sic conficitur sacramentum. totum autem hoc artificium ruit ad sententiam illorum. Omnino[article 5] mihi non uidetur  ferendum, dicere quòd uirtute clauium non uerè remittantur peccata, sed solùm ostendantur  remissa: sed homines alioqui acres, & docti,  bis in hac disputatione peccant, & errant, ex  eo, quòd non bene sentiant de contritione,  putantes primò, quòd contritio est ita sufficiens ad remissionem peccatorum, quòd quasi  ex iustitia debeatur remissio, & gratia, posita  contritione: unde etiam prouenit, ut meritum     ponant congruum ad primam gratiam contra  apostolum Paulum: non considerantes, quòd  quacunque dispositione posita in peccatore,  est omnino tanta liberalitas in collatione gratiae, & tam gratis remittuntur peccata, sicut data fuit gratia Adae in primo statu, imò magis.  nec oportet imaginari aliud meritum, nisi puram misericordiam diuinam: nec plus contritio est meritum ad gratiam, uel remissionem  peccatorum, quàm bona opera sunt merita ad  praedestinationem. Haec enim erat bona pars  erroris Pelagianorum, si ego quicquam intelligo. Secundò errant contrario modo, creden  tes, quòd contritio ita sit necessaria ad remissionem peccatorum, quòd penè Deus ipse uix  posset sine contritione remittere peccata. Veritas autem sic habet, quòd[article 6] ad remissionem  peccatorum Deus in ecclesia duo remedia efficacia reliquit, aut poenitentiam, aut claues  ecclesiae. Et ita apertè scriptum est, Per claues  ecclesiae remittuntur peccata, sicut per poenitentiam. Satis est ergo, ut quis non ponat obicem clauibus. id est, non obijciatur peccato  praeterito uel futuro: hoc est, ut poeniteat de  praeterito, & proponat in futurum cauere, etiam   si hoc ita faciat, ut non sufficiat ad remissionem   peccatorum, sed remaneat in peccato. Haec enim  dispositio non requiritur ad remissionem peccati, sed solùm ne ponat obicem clauibus. Hoc.     ergo est summum beneficium & priuilegium,  quo Christus redemptor ecclesiam suam in nouo testamento singulariter ornauit. hoc est qd   tantum celebratur à uetustissimis & sanctissimis Patribus, quod  [article 7] omnino claues Ecclesiae sufficiunt ad aperiendum regnum caelorum, ubi  nulla alia uia apertum esset: sed solae sufficiunt  ad salutem. nec mihi de hoc dubitandum omnino uidetur, & maximè quia in Concilio Florentino dictum est, Effectus sacramenti poeni  tentiae est absolutio à peccatis.
  
   ¶ Sed contra hanc veram sententiam arguitur. Primo, Accedens ad sacramentum poenitentiae in  peccato mortali, non consequitur remissionem  peccatorum, imò peccat de integro. ergo claues non remittunt peccata. Confirmatur, Quia  liceret ergo scienter accedere cum peccato ad claues. Secundo, Cùm aliquis post contritionem   accedit ad sacramentum poenitentiae, est uerum   sacramentum, & forma uniuocè idem significat, sicut cùm quis accedit ante contritionem:  sed tunc non absoluit sacerdos, sed ostendit  absolutum. ergo sic debet intelligi absolutio  & remissio peccatorum, id est declaratio. Ter  tiò arguitur, Vel sufficit quicunque dolor ad  tollendum obicem, & recipiendum gratiam,  uel non. Si aliquis non sufficit, non uidetur posse assignari quis solus sufficiat, nisi sola contritio. eodem enim modo uidetur de quocunq;     alio dolore. ergo requiritur contritio. Si autem   quilibet dolor sufficit, dolor solum timore poenae non satis est. ergo. Quartò, Eodem pactouidentur claues habere potestatem retinendi  peccata, sicut remittendi: sed clarum est, quòd  claues non aliter retinent peccata nisi declarando non remissa à Deo, nec possunt retinere nisi  quae Deus retinuit. ergo similiter remittere  peccata, solùm erit ostendere remissa à Deo. Ad
        {Solu. ad argumenta.}
soluendum haec argumenta, nota. Primo, quòd  doctor subtilis in 4. di. 14. q. ultima. ar. 3.
        {Scotus.}
 uidetur expressè dicere, quòd non requiritur alia  dispositio, ut aliquis per hoc sacramentum poe   nitentiae recipiat gratiam, nisi solùm, ut uelit  recipere, & se subijcere clauibus. Et idem dicit  de sacramento baptismi. Caietanus
        {Caietanus}
 etiam nominatim de baptismo dicit 3. par. q. 36. ar. 2. ad primum. quod ad remissionem peccatorum, etiam mortalium in baptismo non exigitur aliquis dolor,  sed sola uoluntas recipiendi baptismum in remissionem peccatorum. Et profectò idem haberet consequenter dicere de sacramento poenitentiae, quòdita manifestè datur in remissionem peccatorum, sicut baptismus: & tamen   Caietanus negat de poenitentia qd concedit de  baptismo: quàm constanter, ipse uiderit. S. Tho.
        {S. Thom.}
   etiam 3. part. q. 97. ar. 3. ad secundum dicit, quòd  baptismus datur per modum ablutionis, & est  generatio, id est mutatio de non esse spirituali ad esse spirituale: ideo non inconuenit accedere ad baptismum cum conscientia peccati  mortalis, non autem ad eucharistiam, quae non   debet dari nisi uiuenti: datur enim per modum   alimenti. Hac certè ratione consequenter uideretur idem dicendum de sacramento poenitentiae, qd institutum est ad suscitandum mortuos: & sic non erit inconueniens accedere ad  claues ecclesiae cum conscientia peccati mortalis.  Et posset magna probabilitate defendi, Quisquis sine conplacentia quidem peccatorum praeteritorum, sed etiam sine aliquo dolore solùm cum   proposito cauendi in futurum à peccatis, accedat  ad sacramentum poenitentiae, animo recipiendi  remissionem peccatorum, quòd reuera recipiet: nescio an uerum sit, impugnari profectò  non uehementer posset. Sed non adeò longius  à communiori uia, & doctrina discedens, secundò dico, quòd non licet accedere ad sacramentum poenitentiae cum conscientia peccati mortalis: nectalis consequeretur peccatorum remissionem. Pro quo est aduertendum, quòd  [article 8] contritio reuera nihil aliud importat, nisi dolorem de peccatis propter Deum, id est eo  quòd sunt offensiua Dei, cum proposito cauendi in futurum: nec quicquam aliud est de ratione contritionis, reiectis anxijs & subtilibus  disputationibus scholasticis, parum in hanc rem  conferentibus, & physicis potius quàm theologicis. Nec apud me dubium unquam erit  quin quicunque dolet de omnibus peccatis  suis absolutè, quia sunt offensiua Dei, proponit etiam omnino in futurum seruare omnia  praecepta Dei: talis consequatur remissionem  peccatorum, si nihil sit aliud quod impediat.  Potest[article 9] uerò esse talis dolor, qui non sit contritio: quia aliunde impeditur, puta quia cum  tali dolore perseuerat ex ignorantia in aliquo  peccato, ut quia retinet alienum, uel manet in  aliquo errore: ut hęretici, aut infideles [infidelitas], qui dolent quidem de peccatis suis, & propter Deum,  & proponunt in futurum: sed talis dolor in eis  nec est contritio, nec sufficit ad remissionem  peccatorum: non quia requiratur maior, nec  alius dolor, quàm ille, sed quia tenentur ad aliud, quod non implent. itaque ab extrinseco  impeditur, ne ille dolor sufficiat, ꝗ de se sufficeret quidem. Vnde in nullo mutato dolore,  sed solùm si talis alienum restitueret, aut dimitteret errorem, ille idem dolor esset contritio.  quod in hac materia est commendandum, nein rebus ad salutem necessarijs descendamus  ad discendum uel incredibilia, uel non intelligibilia.
  
   ¶ Hoc ergo praemisso, dico primò, Si is, qui  accedit ad sacramentum poenitentiae, scit &  aduertit se nullum habere dolorem peccatorum praeteritorum, quamuis habeat propositum      in futurum, non consequitur remissionem  peccatorum, imò peccat mortaliter.
  
   ¶ Secundò, Si talis dolet quidem, sed intelligit  se non dolere, quia sunt offensiua Dei, sed obquancumq; aliam rationem, puta aut propter poenas inferni: profectò etiam talis dolor non suffi  cit, quia ille non dolet offendisse Deum: nihil autem refert quòd doleat, si non doleat offendisse  Deum: idem est enim acsi nullo modo doleret.
  
   ¶ Tertiò, Quo cunque doleat, si omnino putat se adhuc esse in mortali, & non esse contritum, non uidetur etiam sufficere. & sic dico,  quòd accedere cum conscientia peccati mortalis  ad hoc sacramentum, est peccatum nouum, quia ponit obicem. Et hoc est probabile: non quia claues  non sufficiant, sed ꝗa uirtualiter complaceat in peccato ꝗ non dolet, nec uult dolere se offendisse.
  
   ¶ Quartò, Si putat se doluisse propter Deum,  & proponit in futurum, semper consequitur gratiam, nisi aliunde ponat obicem ad sensum de  claratum, puta quia perseuerat in aliquo peccato non defectu doloris. Sed dices, Iam talis ante  sacramentum consequeretur gratiam, quia per  te ille dolor est contritio.
  
   ¶ Propterea dico quintò, quod stat, quod aliquis putet se dolere, ꝗa sunt offensiua Dei: & tamen  reuera non ideo dolet, sed ob aliam causam. Quamuis enim uideatur posse experiri aliquem se dolere: sed an doleant quia offenderunt Deum, profectò ignorari potest. Praeuolat enim (ut ait  Augu.
        {August.}
) intellectus, sequitur tardus, aut nullus  effectus. Et sic contingit, quòd aliquis putat  se dolere propter Deum, & non dolet, aut non   propter Deum dolet: & in tali fit remissio peccatorum uirtute clauium.
  
   ¶ Sextò dico, & sequitur ex dictis, quod[article 10] omnis  ille dolor, & solus, sufficit ad remissionem peccatorum cum clauibus, de quo peccator existimat quòd sit contritio: id est sufficiens dolor,  si non sit aliud impedimentum extrinsecum,  uel sit tanta negligentia examinandi, ut rediret in naturam omissionis. Si enim quis nullam   aduertentiam adhiberet, aut considerationem  ad examinandum statum conscientię suae, sed  sic temere existimaret se sufficienter poenituisse: idem est etiam iudicium acsi non poenituisset. Sed si bona fide, facta probabili examinatione putat se sufficienter poenituisse, quamuis  decipiatur, cum sacramento poenitentiae consequitur sine dubio remissionem peccatorum:  & per haec satis patet ad primum, & tertium argumentum. Sed contra hanc determinationem   arguitur argumento communi, Talis, qui existimat se sufficienter poenituisse, uel habet ignorantiam uincibilem, uel inuincibilem. Si inuincibilem, ergo  non tenetur amplius dolere: ergo sufficienter fecit  ad quod tenebatur. ergo iam sunt ei remissa  peccata. Si uincibilem, ergo accedens ad sacramentum cum tali peccato mortali, non excusatur. ergo non das hominem, qui recipiat primam gratiam in sacramento poenitentiae.
  
   ¶ Respondetur dupliciter. Primò, quòd illa  ignorantia est inuincibilis. Et cùm arguis,  Ergo iam consequitur remissionem peccatorum: nego consequentiam, sed solùm sequitur, quòd non peccat de nouo per omissionem contritionis.
  
   ¶ Secundò, & melius dico, quòd illa ignorantia est uincibilis: & cùm infers, Ergo peccat ac  cedens, nego consequentiam. Non enim facit  irreuerentiam sacramento, nisi qui scienter ac  cedit in mortali. Sicut siquis celebraret sine  ara, quantumcumque ignorantia esset crassa, non  peccaret. Vel potest dici, quòd talis ignorantia est uincibilis respectu dilectionis peccatorum, uel praecepti de contritione, si ullum esset:  inuincibilis autem respectu sacramenti. Nec  hoc est mirabile. aliqua enim ignorantia excusaret respectu unius aliquando, quae non excusaret respectu alterius. Vt, exempli gratia, ignorantia, quae excusaret conserentem sacramentum in mortali, non excusaret recipientem, ut  notum est: maior enim examinatio requiritur  conscientiae ad recipiendum eucharistiam, quàm  ad conferendum, etiamsi ad utrunque exigatur examinatio conscientiae. Ad secundum argumentum respondetur, quòd cùm aliquis     post contritionem accedit ad sacramentum poenitentiae, dico quòd uerè absoluitur: sacerdos  enim fert sententiam sufficientem ad ponendum hunc in gratia, etiam si non prius fuisset  in gratia.
  
   ¶ Ad quartum dico, quòd retinere & non remittere, non est declarare non esse remissa, ut  ipsi uolunt: potest enim contingere, quòd ex  hoc solùm, quòd non absoluitur per claues,  non remittantur peccata, ut expositum suprà  est. Et praeterea cùm (ut in praesentia supponimus) quilibet peccator teneatur adire claues,  remissio etiam quae fit in contritione, dependet à clauibus, imò fit uirtute clauium,  sicut gratia quae data fuit ante passionem Christi. Et demum utcunque sit, dato quòd retinere sit non declarare, non oportet quòd remittere sit declarare. Nos enim solùm uolumus,  & dicimus uerba accipi debere in sua propria  significatione, ut remittere sit remittere, sicut  retinere, retinere. Quòd si retinere non potest  aliter fieri nisi declarando, retinere erit declarare: sed remittere potest aliter esse, ideo etiam aliter accipiendum est. Ergo ex hac disputatione  constat potestatem ordinis habere efficaciam  alicuius spiritualis effectus. Nec tamen uolo  dicere nullum alium ab isto habere posse: sed  hunc esse potissimum, & qui ex sacris literis  testatior & notior sit: alioqui ex potestate ordinis, ut sunt omnes conse crationes episcoporum, presbyterorum, in quibus effectus datur  purè & uerè spiritualis. Et haec quidem quantum ad effectum potestatis ordinis. Restat ut  etiam dicamus de potestate iurisdictionis, utrum   scilicet excommunicatio sit effectus spiritualis, uel habeat effectum spiritualem. De quo latè dixi in quarto Sententia. in materia de clauibus: ideo uide illic.
  
  
[ *Qu. 3 - A quo iure sit inducta pot. eccl.* ]
     QVAESTIO TERTIA.  A quo iure sit inducta potestas ecclesiastica.
  
     SVMMA.
  -    1 Potestas ecclesiastica quo iure sit introducta.
  -    2 Potestatis ciuílis & ecclesiasticae differentia.
  -    3 Potestas ecclesiastica, quòd quantum ad aliquam potestatem sui habuerit ortum à iure naturali, uel positiuo.
  -    4 Potestas ecclesiastica, & spiritualis tota, quae nunc residet in ecclesia, quòd sit de iure diuino positiuo media  tè, uel immediatè.
  -    5 Potestas spiritualis tota, quae fuit in ueteri lege, quòd  fuerit de iure diuino positiuo.
  -    6 Potestatem totam in ueteri lege iure diuino institutam,  quòd potuerit Israẽliticus populus sua authoritate in  stituere, etiam si à Deo instituta non fuisset.  
  
  
   POSTQVAM ex parte disputatum est  de ipsa potestate secundum se & de effectu, &  fine illius in generali: uidetur operaepretium  nos facturos, si de causa efficienti, & ortu ipsius     potestatis ecclesiasticae disseramus. Sic enim pro  Arist. doctrina probè hanc potestatem cognoscere  poterimus, si causas illius cognoscamus omnes.  Postquam ergo disputatum est de causa finali,  quae potissima est ad agendum, de causa efficienti, & de authore huius potestatis quaeritur.[article 1] Ergo quo iure introducta est potestas  ecclesiastica?
  
   ¶ Et sit prima propositio, Tota haec potestas  secundum suam amplitudinem non habuit, nec  potuit habere ortum à iure positiuo. Haec est  manifesta ex supradictis: habet enim plures effectus spirituales, qui excedunt humanam potestatem, ut est remissio peccatorum, gratia,  consecratio diuinissimae eucharistiae, & talia.  Item omnino totam humanam facultatem excedit: ergo non potuit habere originem à iure  humano, iuxta illud, Quis potest remittere  peccata nisi solus Deus? Marc. 2.
        {Marc. 2.}
 & bene dicebant eum blasphemare nisi esset Deus. Idem  Luc. 5. & 7.
        {Luc. 5. & 7}
 Quis est hic, qui etiam peccata dimittit? Et confirmatur, Quia non potuit habere ortum à iure ciuili: quia (ut ostensum est) haec  potestas distinguitur à ciuili potestate: ius autem ecclesiasticum praesupponit iam potestatem   constitutam. ergo non potuit potestas ecclesi  astica habere ortum à iure positiuo. Tertiò patet manifestè, quia Christus, ꝗ est uerus Deus,  primus dedit claues regni caelorum. Matth. 16.
        {Matth. 16.}
  
  
      ¶ Secunda propositio, Nec potuit etiam tota  haec potestas habere ortum à iure naturali: patet ex eodem, quia etiam haec potestas habet effectum supra totam naturam. ergo nec ius naturale potuit instituere hanc potestatem. Vnde  [article 2] differentia est inter potestatem ciuilem, & potestatem ecclesiasticam: quia potestas ciuilis habet ortum à republica, quia est in finem naturalem reipublicae: ut aliâs à nobis disputatum  est. Haec autem potestas excellit non solùm priuatam singulorum authoritatem, sed etiam totius mundi: & licet ius naturale sit ius diuinum,  tamen non se extendit ultra limites naturae, &  sic non potest se extendere usque ad terminum   uel finem huius potestatis spiritualis. Et confirmatur, Quia cognitio naturalis non se extendit ad effectus huius potestatis: ergo nec ius  naturale, uel potestas naturalis. Item cùm per  hanc potestatem homo constituatur in esse gratiae: si hęc potestas esset naturalis, homo ex naturalibus posset consequi gratiam: qui est error damnatus ab ecclesia contra Pelagianos:  & contra Paulum ad Rom. 3. 4. & 5.
        {Rom. 3. 4. & 5.}
 Iustificati ex fide.
  
   ¶ Tertia propositio, Nihilominus[article 3] potestas  ecclesiastica quantum ad aliquam potestatem  sui habuit ortum à iure naturali, uel positiuo,  id est quantum ad aliquos effectus, & actus huius potestatis. Probatur, quia (ut suprà dictum     est) etiam stando in iure naturali utraq; potestas est necessaria in republica. In solo enim iure naturali intelligi potest Deum esse, & quòd  remunerator est inquirentibus. hoc enim Apostolus dicit ad Roma. 1.
        {Rom. 1.}
 & philosophis manifestum fuisse tradit, sempiternam quoque Dei  uirtutem & diuinitatem. Ex quo etiam sequitur Deum esse à mortalibus colendum. ergo  etiam si nulla esset ordinatio particularis à  Deo, potuerunt in republica aliqui deputari  ad solam administrationem cultus diuini, qui  haberent praelationem & authoritatem sacrorum, & talis potestas esset spiritualis, & non  ciuilis, sicut modò est de iure diuino. imò hoc  nomine damnantur ab Apostolo sapientes  philosophorum, quòd cùm cognouissent Deum,  non sicut Deum glorificauerunt, sed mutauerunt gloriam inuisibilis Dei, in similitudinem   imaginis corruptibilis hominis, & coluerunt,  & seruierunt creaturae potius, quàm creatori.  Quare sicut humana institutione legimus fuisse sacerdotia, pontifices, sacrificia falsorum  deorum apud gentes, eadem institutione potuerunt esse sacrificia & sacerdotia ad cultum ueri Dei, & ea fuisset uera potestas spiritualis  distincta à potestate ciuili. Imò, ut statim dice  mus, aliquando inter ueros Dei cultores fuit  talis potestas spiritualis, solùm humana authoritate introducta.
  
      ¶ Quarta propositio, Tota[article 4] potestas ecclesiastica & spiritualis, quae nunc residet in ecclesia, est de iure diuino positiuo mediatè uel immediatè. Probatur, & declaratur haec conclusio. Nam, ut infrà disputatur, tota potestas ecclesiastica deriuata est ab Apostolis, sed Apostoli habuerunt potestatem à Christo uero Deo,  & Domino. ergo tota potestas ecclesiastica est  de iure diuino positiuo. Dixi autem mediatè  uel immediatè, non solùm quia primò habuerunt Apostoli, & inde deriuata sit in successores: sed quia non nego quin in ecclesia  sit aliqua potestas ecclesiastica solùm de iure  positiuo, ut dicam non ita multo pòst: sed ea  ortum habuit à potestate ecclesiastica, quae est  de iure diuino, qualis est potestas minorum  ordinum, & fortasse aliqua alia, de qua statim. Et confirmatur authoritate Apostoli ad  Ephes. 4.
        {Ephes. 4.}
 Vnicuique nostrum data est gratia  secundum mensuram donationis Christi, &  ipse dedit quosdam quidem apostolos, quosdam autem prophetas, alios uerò euangelistas, alios autem pastores, & doctores ad confirmationem sanctorum in opus ministerij, in  aedificatione corporis Christi. Sed omnis potestas ecclesiastica uel est aliqua illarum ab  Apostolo enumeratorum, uel pendet ab illis.  ergo, &c.
  
   ¶ Quinta propositio, Tota[article 5] potestas spiritualis, quae fuit in ueteri lege, id est, post libertatem populi Israël ab Aegyptiorum seruitute,  fuit de iure diuino positiuo. Hęc conclusio non  aliter opus est ut probetur, quàm ex tenore &  serie legis. Tota enim lex data est à Deo, de qua lege ad Gala. 3.
        {Gala 3. Matth. 15.}
 Lex data est per angelos in  manu Mediatoris. & Matth. 15. loquens Iudaeis ait, Irritum fecistis mandatum Dei propter traditiones uestras. & loquitur de praecepto decalogi, Honora patrem tuum & matrem  tuam, &c. & Stephanus Act. 7. dicit, quod fuit data  in dispositione angelorum. & Moyses accepit  uerba uitae ut daret populo. Et Paul. Hebrae. 1.  Multifariè multísq; modis olim Deus loquens  Patribus in prophetis, &c. & Manichaeorum  error fuit, quòd lex Moysi non esset lex Dei.  & hoc in ipsa lege frequenter dicit, Si feceritis  praeceptum Domini, & mandata Domini custodieritis, & similia. Sed in ipsa lege continetur  ordo & ratio totius cultus diuini per pontifices & sacerdotes & ministros, ut suprà ostensum est. ergo tota potestas illa circa diuinum  cultum, quae sola erat potestas spiritualis, fuit  iure diuino positiuo introducta. Et Exod. 24.  dicitur, quòd Moyses assumens uolumen foederis legit audiente populo, qui dixerunt, Omnia  quę locutus est Dominus faciemus. & infrà ait  Moyses, Hic est sanguis foederis quod pepegit  Dominus uobsicum. Quod Paul. Heb. 9.
        {Heb. 9.}
 apertius retulit, Hic sanguis testamenti quod mandauit ad uos deus.
  
   ¶ Sexta propositio,[article 6] Totam potestatem institutam in ueteri lege iure diuino potuit populus  Israël sua authoritate instituere, eti am si à deo  instituta non fuisset. Haec probatur ex tertia propositione. N am cognito deo, & maiestate diuina, uel per lumen naturale, uel per lumen fidei,  potuit populus constituere pontifices, sacerdotes, sacrificia, & caeremonias ad cultum diuinum,  licet fortassis non potuissent tot figuras & symbola futurarum rerum instituere, cùm nec possent  futura ita distincta cognoscere, nec aptas & con   uenientes figuras ad ea portendendum & designandum instituere. Facit illud ad Heb. 9.
        {Heb. 9.}
   Si enim sanguis aut taurorum, aut cinis uitulae aspersus inquinatos sanctificat ad emundationem carnis, quanto magis sanguis Chri  sti? Ex quibus uerbis constat ueterem legem  non mundare nisi carnem.
  
  
[ *Qu. 4 - Quando incepit pot. eccl.* ]
     QVANDO INCEPIT  Potestas ecclesiastica.
  
     SVMMA.
  -    1 Potestas aliqua spiritualis quòd potuerit esse in statu  innocentiae.
  -    2 Potestas spiritualis, quòd statìm post peccatum fuerit  in lege naturae.
  -    3 Potestas omnis spiritualis, quae fuit in lege naturae, licet potuerit esse solùm authoritate humana, quòd tamen uerisimile sit uel quòd ex speciali reuelatione diuina, uel instinctu & motione diuina fuerit constituta  authoritas aliqua, & potestas spiritualis, & aliqua  sacrificia & sacramenta, & aliae caeremoniae spect antes  ad cultum diuinum, & ad salutem spiritualem animarum.
  -    4 Potestas spiritualis, quòd fuerit aliqua in lege scripta, probatur.
  -    5 Authoritas propriè, & perfectè spiritualis (quae sunt  claues regni caelorum) quòd nunquam fuerit in lege naturae, nec in lege scripta ante nostri redemptoris aduentum, ostenditur.
  -    6 Sacerdotes ueteris legis, an haberent potestatem ferendi leges, & praecepta faciendi obligantia in foro  animae.
  -    7 Potestas spiritualis, quae fuit in ueteri testamento, quòd  tota expirauerit, & antiqua ta fuerit in lege euangelica, nec amplius perseuerauerit. Et quòd sacerdotes  noui testamenti non sint successores illorum, sed omnino sit noua potestas.
  -    8 Authoritas perfecta, & propriè spiritualis, quòd tota inceperit ab aduentu Christi, qui fuit primus author, & dator clauium, & potestatis spiritualis.
  -    9 Christus quando claues dederit apostolis, uariae sententiae recensentur.
  
  
   SVO ORDINE sequitur, ut quaeramus, quando inceperit hęc potestas, utrum   ab initio mundi. Et sit prima propositio, In  [article 1]statu innocentiae potuit esse aliqua potestas  spiritualis. Probatur paucis. Non est dubitandum quin in statu innocentiae fuisset cultus     diuinus, non solùm interior, sed exterior.  Cùm enim homo componatur ex anima & cor  pore, consentaneum est, ut non solùm anima  & intellectu colatur Deus, sed actionibus etiam  corporeis, & exterioribus, & hoc in omni statu. Est autem notandum, quòd licet pro statu  innocentiae non fuisset aliquod dominium, &  praelatia coẽrciua (in quo sensu ad maledictionem dictum est mulieri, Sub uiri potestate  eris. Genes. 3.) aut coactiua: fuisset tamen potestas directiua, & gubernatiua, sicut fuissent  etiam praeceptores ad docendum, & instituendum adolescentes, ita etiam praepositi ad dirigendum in agendis: aliâs fuisset rerum confusio, & inordinatio deformis, si quilibet pro arbitrio suo diuersis moribus uiueret, etiam si  omnes rectè uiuerent: & eadem ratione non  fuisset decora respublica, si quilibet suo ritu  deum coleret, & non esset consensus & uniformitas in cultu diuino. Nullo modo igitur est  dubitandum quin si status innocentiae perseuerasset, fuissent constitutiones, & ordinatio  nes, tum ad uitam ciuilem, tum maximè ad ui  tam spiritualem & cultum diuinum, & fuissent  etiam praepositi, qui haberent curam rerum  ordinandarum, & haec potestas esset spiritualis,  cùm esset ad finem spiritualem, nec imaginandum quòd omnino essent in otio sine aliquo  exercitio, & opere exteriori.
  
      ¶ Secunda propositio,[article 2] Statim post peccatum  fuit in lege naturae potestas spiritualis. Probatut, quia ut dicit. S. Tho.
        {S. Tho.}
 secunda secundae: Sicut pro omni aetate, & tempore fuit necessaria  fides supernaturalis, ita fuit necessaria prouidentia ad supernaturalem finem, & opus fuit  ut homines actiones suas dirigerent non solùm in finem naturalem & politicum, sed etiam  in finem supernaturalem, & spiritualem, & per  consequens, ut esset etiam aliquis cultus Dei,  qui est author, & dominus, à quo beatitudinem solùm sperare possumus. Sed sicut humana opera non possunt commodè ordinari in  finem humanum, nisi in republica sint aliqui  qui praesideant, & aliqui qui pareant: ita etiam  non possent opera hominum conuenienter  ordinari in illum finem supernaturalem, nisi  ad hanc rem aliqui praeficerentur, qui curam  gererent deducendi homines in talem finem,  & haec est spiritualis potestas: ergo ea fuit statim à principio. Confirmatur, Semper fuit ecclesia, id est, communitas spiritualis ordinata ad  finem supernaturalem, sed non est perfecta respublica sine magistratu & authoritate: ergo  semper fuit talis potestas. Secundò probatur,  quia Abel uidetur fuisse sacerdos, cùm legatur  de eo, quòd obtulerit sacrificium, & quidem  deo acceptum. Gen. 4. & Heb. 11. unde Augu.
        {August.}
   lib. 5. ad Orosium, Tria maximè iustitiae praeconia in Abel fuisse comprobantur, uirginitas, sacerdotium, & martyrium, in quibus Christi figuram gessit. Tertiò probatur, quòd fuisset in  lege naturae uera potestas spiritualis, quia Melchisedec erat dei sacerdos, Gen. 14.
        {Gene. 14.}
 quem doctores dicunt fuisse Sem filium Noë: unde etiam  graues authores dicunt in lege naturę primogenitos fuisse sacerdotes. Quòd autem fuerit uerum sacerdotium, non solùm inde constat,  quòd Abraham benedictionem ab eo accepit,  sed magis ex eo quod Christus dominus dictus  est sacerdos, & pontifex secundùm ordinem
        {Psalm. 109. Heb. 6.}
   Melchisedec. Psal. 109. & Heb. 6.
  
   ¶ Tertia propositio, Licet[article 3] omnis potestas spiritualis, quae fuit in lege naturae, potuerit esse  solùm authoritate humana, tamen uerisimile  est, uel quod ex speciali reuelatione diuina, uel instinctu, & motione diuina fuit constituta aliqua  authoritas, & potestas spiritualis, & aliqua sacrificia, & sacramenta, & alie cęremonię spectantes ad cultum diuinum, & ad salutem spiritualem animarum. Prima pars patet ex supradictis, quia  (ut statim declarabo) ante aduentum domini  nullus fuit effectus alicuius potestatis, qui reuera excederet humanam facultatem. Ergo tota potestas spiritualis potuit authoritate humana constitui: & si aliquod erat sacramentum  ad deletionem peccati originalis, illud non  indigebat authoritate diuina. Et quia reuera     nullam efficaciam habebat, nisi in quantum erat  testimonium fidei: & quia nullum certum signum erat de iure diuino contra originale, sed  quaecunque protestatio fidei satis erat saltem  de iure diuino, in humano statuto, uel consuetudine: creden dum est fuisse certum aliquem  ritum ad purgationem peccati originalis. Secunda pars probatur, quia si fides semper fuit  necessaria, & nunquam defuit in quacunque  aetate (ut dictum est) maximè uidetur reuelationem factam de ratione colendi deum, quae   potissima pars est uerae religionis, & uitae fidelis. Et confirmatur, quia cùm dominus ita diligenter in ueteri lege rationem instituerit diui  ni cultus, tot sacerdotia, ministeria, solennita  tes, caeremonias, non est credendum cessasse  omnino ante legem, quin cultores suos uel reuelatione, uel interiori aliquo motu instruxerit quomodo piè & religiose ipsum colerent,  licet non sit dubitandum, quin fuerit multò  simplicior cultus, quàm in lege scripta.
  
   ¶ Quarta propositio, In[article 4] lege scripta certum est  fuisse ali quam potestatem spiritualem. Hęc propositio  nota est authoritate legis ipsius, ubi tam multa tradita sunt de sacerdotio, & ministerio spirituali. Sed quòd fuerit propriè & uerè potestas, & dignitas spiritualis, patet primùm ex  authoritate illa Pauli Heb. 7.
        {Heb. 7.}
 Translato sacerdotio, necesse est, ut legis translatio fiat. ubi     Paul. ex professo contendit probare sacerdotium Christi esse prestantius sacerdotio ueteris legis. Frustra autem insumeret operam illam,  si sacerdotium non fuisset uerum sacerdotium, id est,  authoritas, & potestas spiritualis. Item post in  stitutionem regum perseuerauerunt sacerdotes,  ut patet de Samuele 1. Reg. 10. Ergo sacerdotium   erat potestas distincta à potestate ciuili, ergo  spiritualis. Item de Caipha dicit euangelista Iohan. 11. quòd cùm esset pontifex anni illius,
        {Iohan. 11.}
   prophetauit. Ex quo omnino uidetur, quòd  pontificatus ille esset uera dignitas, & authoritas spiritualis.
  
   ¶ Quinta propositio, His non obstantibus dico, quòd authoritas[article 5] propriè & perfectè spiritualis, quae sunt claues regni caelorum, nunquam   fuerunt in lege naturae, nec in lege scripta ante  aduentum redemptoris nostri. Probatur propositio, Regnum coelorum post peccatum proto  parentum semper fuit clausum ante aduentum  Christi. ergo ante aduentum eius non fuerunt  claues, unde ipse solus dicitur habere clauem  Dauid, quae aperit, & nemo claudit. Apoc. 3.
        {Apoc. 3.}
   Secundò probo, quia totum sacerdotium ueteris legis cum omnibus suis sacrificijs, oblationibus sacris, non poterat dare gratiam, quia  non iustificabat, ut Paul. Ro. 3.
        {Rom. 3. Gal. 2.}
 & Gal. 2. Ex operibus legis non iustificabitur omnis caro coram illo. & Gala. 2.
        {Gal. 2.}
 Si ex lege iustitia, ergo Christus gratis mortuus est. Heb. 9.
        {Heb. 9.}
 Sanguis hircorum, aut taurorum, & cinis uitulae aspersus inquinatos sanctificat ad emundationem carnis. Et in alijs uarijs locis non solùm testatur,  sed probat. Ergo nec illi sacerdotes habebant  claues, nec erat in eis uera potestas spiritualis:  unde dico, quòd nullum effectum purè spiritualem poterant conferre, sed omnia erant temporalia, & materialia, signum dumtaxat, ac figura rerum spiritualium, & sacerdotes leuitici habebant solùm claues, & curam tem̃pli materialis: unde nec remittebant peccata, nec aliquam potesta  tem purè spiritualem habebant, sed omnia, quae gerebantur, erant media ordinata ad gratiam nouae legis: ideo illa potestas erat spiritualis, sed  longè aliter quàm potestas ecclesiastica in lege  euangelica.
  
   ¶ Vtrum[article 6] autem sacerdotes ueteris legis habe  rent potestatem ferendi leges, & praecepta faciendi obligantia in foro animae, dubitari certè potest. Cùm enim in ueteri lege praeter moralia praecepta Dominus tot iudicialia & caere  monialia praecepta tradiderit, ubi omnia circa  cultum diuinum tam distinctè, & speciatim  erant instituta: non erat opus praeceptis, aliâs  creuisset obligatio in immensum, ut non solùm  grauis, sed intolerabilis esset. In lege autem euangelica, quam Dominus paucissimis praeceptis  generalibus in libertate reliquit, necesse fuit,     ut apud pontifices maneret authoritas ferendi  leges utiles, & accommodas ad gubernationem  rerum spiritualium: sed cùm non obstantibus  iudicialibus praeceptis ipsius legis nihilominus apud Reges maneret potestas condendarum: itidem uidetur dicendum de sacerdotibusueteris legis, quòd habebant authoritatem faciendi praecepta, & leges, uel saltem uim coactiuam ad instituendum ministros, & leuitas, &  pro tempore cogendi ad sacrificia, & oblationes, & reliqua, quae erant legis & diuini cultus (hoc enim est habere authoritatem & esse  pontificem) & praecepta eius obligarent non  minus quàm praecepta Regis. Et quòd essent  aliqua praecepta, uel instituta eorum, uidetur  ex eo loco Matthę. 15.
        {Matth. 15.}
 Irritum fecistis mandatum Dei propter traditiones uestras. ubi Chrysosto. uidetur dicere, quòd erant uera mandata. Et confirmatur ex Deutero. 17.
        {Deute. 17.}
 c. ubi de sacerdote leuitici generis dicitur, Qui autem superbierit, nolens obedire sacerdotis imperio,  qui eo tempore ministrat domino deo tuo, ex  decreto iudicis morietur homo ille, & auferes malum ex Israël. Vnde uidetur, quòd tenerentur ei obedire etiam sub peccato mortali:  non enim poena mortis pro minore delicto inferebatur. Et quòd reuera essent praecepta humana, Matth. 23.
        {Matt. 23.}
 Super cathedram Moysi sederunt scribae & pharisaei: omnia ergo quaecunque dixerint uobis, seruate, & facite, secundum uero opera eorum nolite facere: alligant autem onera grauia, & importabilia, & imponunt in humeros hominum, digito autem suo nolunt attingere. Non uidetur autem loqui de praeceptis  legis, quae non dicerentur importabilia, cùm  essent praecepta sapientiae diuinae, quae disponit omnia suauiter. Ergo erant praecepta pontificum, & sacerdotum. ita glossa dicit, licet  Chrysostomus totum referat ad legem.
  
   ¶ Sexta proposi. Potestas[article 7] spiritualis, quae fuit  in ueteri testamento, tota expirauit, & antiquata est, nec perseuerauit in lege euangelica: nec  sacerdotes noui testamenti sunt successores illo  rum, sed est noua potestas omnino. Probatur.  Quia potestas euangelica deriuata est tota à sacerdotio Christi. sed Christus non fuit sacerdos sccundum ordinem Aaron, sed secundum ordinem  Melchisedec. Heb. 7.
        {Hebr. 7.}
 unde & Paulus infrà probat esse aliam legem, quia est aliud sacerdotium. Ergo omnino illud sacerdotium perijt.  Dani. 9.
        {Dani. 9.}
 In dimidio hebdomadae deficiet hostia, & sacrificium, & erit in templo desolatio.
  
   ¶ Septima propositio, Perfecta[article 8] authoritas  & proprie spiritualis, tota incepit ab aduentu  Christi, qui fuit primus author & dator clauium, & potestatis spiritualis, & qui propria  authoritate poterat conferre gratiam, & peccata remittere per potestatem excellentiae. Marc. 2.
        {Mar. 2.}
      & Luc. 7. Et illam potestatem licet non eo dem
        {Luc. 7.}
   modo, sed determinatam, & aliquo modo alligatam sacramentis, reliquit in ecclesia sua, patet Matthęi 16. & 18.
        {Matth. 16. & 18.}
 & Iohan. 20. & 21.
        {Iohan. 20. 21.}
 1. Cor.  5.
        {1. Corin. 5.}
 2. Corin. 2.
        {2. Cor. 2.}
 Hebr. 13.
        {Heb. 13.}
 Obedite praepositis uestris, & subiacete eis. Item Luc. 22.
        {Luc. 22.}
 Hoc facite  in meam commemorationem.
  
   ¶ Quando autem dederit claues, non omnino inter doctores fatis conuenit. & Armachanus quidem lib. 11. c. 14. & 15. de quaestionibus  Armeni.
        {Armach.}
 dicit, quòd non est data potestas in aliquo loco, ex omnibus supradictis. & quidem  quòd non, Iohan. 20.
        {Iohan. 20.}
 Quorum remiseritis peccata, &c. probat, quia Actuum 1.
        {Act. 1.}
 dicit Petrus ad  apostolos de Iuda, Quòd connumeratus erat  in nobis, & sortitus est sortem ministerij huius. & inducit prophetiam, Fiat commemoratio eius deserta, & non sit qui habitet in ea, &  episcopatum eius accipiat alter. & statim orantes dixerunt, Tu domine, qui nosti corda filiorum hominum, ostende quem elegeris ex his  duobus unum accipere locum ministerij huius,  de quo pręuaricatus est Iudas. Ex quo (inquit)  uidetur constare, quòd Matthias non habuit  nisi quod amisit Iudas. Ergo tota potestas data fuit ante resurrectionem. Item Iohan. 20.
        {Iohan. 20.}
 dicitur, quod Thomas unus de duodecim non erat  cum aliis apostolis, quando uenit Iesus, & dixit, Quorum remiseritis. Ergo, &c. non habuisset potestatem. Item Mar. 6.
        {Marc. 6.}
 dicitur, quòd ungebant aegrotos oleo. hoc autem spectat ad presbyteros, ut patet Iaco. 5.
        {Iaco. 5.}
 ante ergo resurrectionem fuerunt presbyteri. imò ex eodem habetur,  quòd ante coenam dominicam. Item probatur  quòd nec Matth. 16. nec. 18.
        {Matth. 16. &. 18.}
 fuerit data potestas. Probatur, quia potestas ordinis tota simul data est: aliâs ordo non esset unum sacramentum, sed plura. Sed in coena acceperunt potestatem ordinis secundum aliorum sententiam, quo ad  consecrationem corporis Christi. ergo antea non   habebant claues, quia ista dantur simul. Et ideo  Armachanus putat, quòd tota potestas data  est Mar. 3.
        {Mar. 3.}
 quando instituit eos apostolos. Legitur enim quòd ascendens in montem, uocauit ad se quos uoluit ipse, & uenerunt ad eum,  & fecit quòd essent cum illo, & ut mitteret eos  praedicare, & dedit eis potestatem curandi infirmos, & eijciendi daemonia. Sed ad authoritatem apostolatus spectant claues tam ordinis  quàm iurisdictionis. Ergo tunc acceperunt totam potestatem. Et posset confirmari, quia Paulus non legitur accepisse aliam potestatem nisi apostolatus: quia à Christo domino non legitur nisi solùm quod missus est ad praedicandum, &  portandum nomen domini coram gentibus.  Actuum 9.
        {Act. 9.}
 Et ipse solùm uocat se electum apostolum: ab apostolis autem nihil accepit, ut ipse  testatur, quòd qui uidebantur esse aliquid, ni     nihil illi contulerunt. Gal. 2.
        {Gal. 2.}
 Et ibidem, Qui operatus est Petro in apostolatum circuncisionis, operatus est & mihi inter gentes. Sed Paulus habuit omnem potestatem: ergo quando facti sunt  apostoli, receperunt totam potestatem spiritualem.
  
   ¶ Ad hoc dubium primò non[article 9] magni refert  quando acceperint claues, aut ante passionem  uel post, modo constet eos accipisse, sicut ex  euangelio notum est. Secundò probabile est  eos accepisse claues, & potestatem, non simul,  sed per partes: itaque uidentur accepisse potestatem iurisdictionis in foro exteriori, Matt.  18.
        {Matt. 18.}
 ordinis, quantum ad consecrationem corporis Christi, Luc. 12.
        {Luc. 12.}
 claues uerò in foro interiori, Iohan. 20.
        {Iohan. 20.}
 Primatum autem, & plenitudinem potestatis uidetur Petrus accepisse Iohan.  21.
        {Iohan. 21.}
 Pasce oues meas. & quod Armachanus ait,  si non simul acceperunt totam potestatem, fore, ut non esset unum sacramentum ordinis,  non necesse est. Quamquam enim Christus potestatem clauium non simul totam nec uno loco dedit: non ideò tamen consequitur, ut etiam   pontifices possint eam authoritatem diuidere, sed totam simul tribuunt, & uno ordinis sacramento: nec fortasse possent diuisim tradere. Vel fortè satius esset dicere, quicquid ante  resurrectionem à Christo de hac potestate dictum, aut factum fuerit, totum intelligi debere in futurum, id est post resurrectionem. Sicut enim Matth. 16.
        {Matt. 16.}
 fuit tantum promissio clauium, ubi omnia in futurum sequantur, Super  hanc petram ędificabo ecclesiam meam, & tibi dabo claues regni cęlorum. ita uidetur institutio in futurum facta Matt. 18.
        {Matt. 18.}
 & sic Apostolos nullas habuisse claues ante illa uerba, Accipite spiritum sanctum, quorum remiseritis peccata, &c. Certè puto ante resurrectionem non   potuisse Apostolos exercuisse iurisdictionem  etiam in foro interiori, & dubito an potuissent consecrare corpus Christi: quanquam de  hoc probabilius uidetur quòd potuerint: sed  oppositum non est improbabile, sed nihil certi  de hoc haberi potest, nisi quòd habuerunt à  Christo claues, & potestatem omnem spiritualem.
  
  
[ *Qu. 5 - Utrum pot. spirit. sit supra pot. civilem* ]
     VTRVM POTESTAS SPIRItualis sit supra potestatem ciuilem.
  
     SVMMA.
  -    1 Potestas spiritualis, quòd sit praestantior, & eminentior potestate temporali, ostenditur.
  -    2 Papa, an sit orbis dominus.
  -    3 Potestas temporalis quòd non dependeat à summo  pontifice, sicut aliae potestates spirituales inferiores, &c.  
  -    4 Potestas ciuilis, quòd non sit subiecta potestati temporali papae tanquam domino temporali.
  -    5 Papa, quòd non habeat iudicare, saltem uia ordinaria, de causis principum, aut regnorum titulis, nec potest ad eum appellari in causis ciuilibus.
  -    6 Papa, quòd non habeat potestatem deponendi principem secularem, etiam ex iusta causa ratione authoritatis temporalis.
  -    7 Papa, quòd non habeat confirmare, nec possit infirmare leges ciuiles.
  -    8 Potestas merè temporalis, quòd nulla sit in papa, uidelicet quae ad finem ordinetur temporalem.
  -    9 Potestas temporalis, quòd non dependeat à spirituali omnino eo modo, quo ars, siue facultas inferior dependet à superiori.  
  -    10 Potestas ciuilis, quòd aliquo modo subiecta sit, non potestati temporali summi pontificis, sed potestati spirituali.
  -    11 Ecclesiae quòd insit aliqua potestas, & authoritas  tempor alis in toto orbe.
  -    12 Papa, quòd in ordine ad finem spiritualem habeat  amplissimam potestatem temporalem supra omnes  principes, & reges, & imperatorem.
  -    13 Potestas temporalis in summo pontifice, qualiter intelligatur.
  -    14 Papa, an, & quando esset audiendus rege contradicente, & quando non, in his, quae ad aliquam legem  ciuilem, aut administrationem temporalem attinent.
  -    15 Christus, an totius orbis fuerit dominus.
  -    16 Christus, quòd non fuerit rex haereditaria successione.  
  -    17 Christus, quòd dono dei non habuerit dominium temporale, quale est dominium principum.
  -    18 Christi regnum in toto orbe, quo titulo fuerit.  
  
  
   DISSERVIMVS, quanquam non  pro rei dignitate, sed tamen pro temporis & ingenij nostri angustia, de potestate spirituali in genere, & de fine ipsius, & origine siue authore: uisus sum mihi non abs re facturum,  si priusquam descendamus ad disputandum de  subiecto ipsius potestatis, aliquid tractauero  de comparatione potestatis ciuilis & spiritualis inter se. Et duas potissimùm quaestiones con   stitui disputare. Altera, An potestas ciuilis sit  subiecta spirituali potestati. Altera, An econtrario ecclesiastici sint subiecti potestati ciuili. nam utraque quaestio in utranque partem  assertores & defensores non paucos, nec postremi nominis habet. Est ergo quaestio, An  potestas spiritualis sit superior ad potestatem  temporalem, aut ciuilem. Et quia, ut in praesentia supponimus, & infrà probaturi sumus, papa est princeps summus in tota potestate ecclesiastica: quęritur, utrum papa sit superior ad omnes   principes & potestates tem̃porales. Nec reuoco  in disputationem, utrum ex duabus potestatibus sit perfectior. Est enim in confesso, spiritualem[article 1] esse praestantiorem, & eminentiorem,  & supremę dignitatis. Facultates enim sicut &  artes & potentiae  aestimandae sunt ex fine, sicut & omnia alia, quae ad finem sunt. Finis autem potestatis spiritualis longè excellit finem  temporalem potestatis, quantum scilicet perfecta beatitudo, & ultima felicitas excellit humanam, aut terrenam felicitatem. Et ut ait Innocentius in c. solitae. de maio, & obedienti.  Spiritualia tanto temporalibus sunt digniora,  quanto anima praefertur corpori. Et Hebr. 7.
        {Heb. 7.}
   Apostolus probat dignitatem sacerdotij euangelici ex eo, quòd Melchisedec, qui erat Dei  sacerdos, benedixit Abraham. Gene. 14.
        {Gen. 14.}
 Sine  controuersia autem maior est qui benedicit, quàm  qui benedicitur. Abraham autem erat princeps temporalis, aut personam gerebat tempo  ralis potestatis. Omnino igitur maior & augustior est potestas spiritualis temporali, atque  adeò maiori cultu & obseruantia prosequenda. Ergo omissa hac comparatione ad aliam  transeamus, Vtrum scilicet papa sit superior potestate ciuili iurisdictione & authoritate. Et  quidem sunt qui tanto studio, & fauore pontificum feruntur, ut putent Reges & alios principes temporales non esse nisi uicarios, aut legatos Romani pontificis, & ut ministros pote  statis papalis, & quòd omnis potestas temporalis deriuetur à Romano pontifice. Alij econtrario ita eximunt principes à potestate ecclesiastica, ut nihil penè integrum relinquant ecclesiasticae potestati, sed omnes causas etiam  spirituales uelint deferri ad iudicium ciuile, &  illic terminari. Nos inter utrosque utram que potestatem temperantes, aliquot propositionibus quaestioni propositae respondebimus.
  
   ¶ Prima propositio, Papa[article 2] non est orbis dominus. Probatur Matt. 20.
        {Matt. 20.}
 & Luc. 22.
        {Luc. 22.}
 Scitis quia  principes gentium dominantur eorum, & qui  maiores sunt potestatem exercent inter eos,  non ita erit inter uos. & statim, Filius hominis non uenit ministrari, sed ministrare, & animam suam dare redemptionem pro multis. In  quo loco uidetur Dominus uetuisse, ne etiam  priuati uellent dominari, tantum abest, ut eis  principatum tradiderit. Quem locum Bernardus
        {Bernardus}
 inducit de considera. ad Eugenium libro  2. dicens, Nam quid tibi aliud dimisit S. Apostolus? Quod autem, inquit, habeo, hoc tibi do.  Quid illud? unum scio, non est aurum, nec argentum. Esto ut alia quacunque ratione hoc tibi uendices, sed non apostolico iure: nec enim  ille tibi dare quod non habuit, potuit: quod habuit dedit, solicitudinem (ut dixit) super ecclesias. nunquid dominationem mundi? Ipsum  audi. Nec dominantes, inquit, in clero, sed forma facti gregis. & ne forte putes sola humilita  te dictum, non etiam in ueritate, uox Domini in euangelio est, Principes gentium dominantur, &c. Planè Apostolis interdicitur dominatus. Quomodo tu & tibi usurpare audes  aut dominans apostolatum, aut Apostolis dominatum. planè ab alterutro prohiberis: siutrunque simul habere uoles, perdes utrunque, alio qui non te exceptum illorum numero putes, Ipsi regnauerunt, & non ex me, principes extiterunt, & non cognoui. forma apostolica hęc est, Dominatio interdicitur, indicitur ministratio. Et infrà, Exi in agrum, ager  mundus est, exi non tanquam dominus, sed  tanquam uillicus. Item papa fatetur se recepisse dominium aliquarum terrarum ab Imperatore. 12. q. 1. c. futurum. Item patet 96. dis. c. cùm  aduenerunt. Ventum est ultrà, sibi nec Imperator iura pontificatus arripiat, nec Pontifex nomen Imperatoris sibi usurpet. Pręterea,  Papa non habet dominium in terris infidelium [infidelitas], quia non habet potestatem nisi intra ecclesiam: de his enim quę foris sunt, nihil ad eum,  secundum Apostolum 1. ad Corin. 5.
        {1. Cor. 5.}
 & infideles [infidelitas] sunt uerè domini, cùm Apostolus Roma.  13.
        {Rom. 13.}
 praecipiat eis pendi tributum etiam à fidelibus, & dicit eos habere potestatem à Deo, &  obediendum legibus eorum, & tamen illi non  habent dominium à papa: quia certè ipse nollet eos habere, & dat operam ad euertendum  imperium paganorum. ergo non est dominus  orbis. Ex quo patet error multorum iurisconsultorum, ut Archiepi. Panormita. Angeli. &  Ancho. Syluest. & multorum aliorum, qui putant, quòd papa est dominus orbis propriè dominio temporali, & quòd habet authoritatem  & iurisdictionem temporalem in toto orbe  supra omnes principes. Hoc ego non dubito esse manifestè falsum, cùm tamen ipsi dicant esse     manifestè uerum. ego puto esse merum commentum in adulationem & assentationem pontificum, unde & cordatiores iurisconsulti oppositum tenent, ut Iohan. An. & Hugo, nec S.  Tho. qui fuit studiosissimus authoritati pontificiae, hoc dominium unquam tribuit summo pontifici. Patet etiam secundò, esse non  solùm falsum, sed ludibrio dignum, quòd ijdem  dicunt in donatione facta Syluestro, si qua fuit:  uel in posteriori à Philippo Augusto, non fuisse factam donationem, sed restitutioneem: imò  econtrario Syluestrum donasse Constantino  imperium orientale propter bonum pacis. Et  similiter quòd papa non utitur administratione tem̃porali in toto orbe Christiano: hoc, inquiunt, non esse propter defectum authoritatis, sed propter nutriendum in filijs uinculum unitatis & pacis. Certè hoc nullum habet fundamentum in scripturis, nec usquam legimus  hanc potestatem datam Apostolis à Christo,  nec ipsos ea usos, nec docuisse se habere aliquod tale dominium: imò nec ipse papa unquam   agnouit hanc potestatem, imò oppositum testatur  in multis locis, ex quibus aliqua adducta sunt:  & apertè doctissimus Innocentius in c. per uenerabilem. qui filij sint legitimi. dicit se non habere potestatem in temporalibus supra regem  Franciae.
  
   ¶ Secunda propositio, Potestas[article 3] temporalis     non dependet à summo Pontifice sicut aliae   potestates spirituales inferiores, puta sicut  episcopatus, aut curatus, aut aliae potestates  spirituales: Probatur ista ex prima, Quia episcopis & inferioribus potestatibus ipse dat  potestatem & authoritatem certo modo, ut  infrà disputabitur: sed Regibus, & principibus nullam dat potestatem, quia nemo dat quod  non habet: ipse autem non est dominus, ut probatum est. Ergo nec potest dare dominium, &  per consequens nec facere Reges, nec principes temporales, dico per potestatem temporalem. Hoc etiam probatum est in pręcedentibus per confessionem ipsorum summorum  pontificum. Et probatur etiam ratione, Quia  potestas temporalis erat ante claues ecclesiae:  erant enim principes ueri & domini temporales ante aduentum Christi, nec Christus uenit  tollere aliena, &c. nec ecclesia indiget hoc dominio, &c. Ista propositio non omnino est eadem cum prima: quia fieri posset, ut ad papam  spectaret constituere Reges, licet non esset ipse  dominus, sicut dat dominium, & titulum ad  praebendam, & bona temporalia, quorum non   est dominus propriè: & sicut Imperator facit,  & instituit duces, quamuis non sit propriè dominus illius ditionis, quia non posset sibi reseruare. Sed dico quòd nec hoc modo papa  est supra Reges, & principes, quòd institutio     eorum, uel fuerit, uel posset esse à summo pontifice, nec dubito plus de ista, quàm de prima,  licet etiam assertores alterius partis communiter dicant, quòd papa instituit omnem potestatem temporalem tanquam delegatam, &  subordinatam sibi: & quod ipse constituit Constantinum Imperatorem: sed totum hoc est fictitium, & sine quacunque probabilitate, nec  innititur uel ratione, uel testimonijs uel scripturae, uel saltem alicuius ex patribus, uel uerè theologis. Sed glossatores iuris hoc dominium dederunt papae, cùm ipsi essent pauperes rebus, & doctrina. Item dominia priuata  non dependent à papa: ergo nec publica.
  
   ¶ Tertia propositio, Potestas[article 4] ciuilis non est  subiecta potestati temporali papae. non dico autem, quòd non sit subiecta papae: quia certum  est omnes potestates esse subiectas papę ratione  potestatis spiritualis, quia omnes sunt oues, &  ipse est pastor. Sed dico non esse subiectam ei  tanquam domino temporali. Haec propositio differt à prima & secunda. Quia dato quòd  non esset dominus orbis, nec haberet instituere dominos: posset esse superior, sicut Imperator est superior aliquibus Regibus, & tamen   nec est dominus regnorum, nec instituere habet  reges in illis prouincijs: uel sicut Rex Francorum   proximis temporibus erat superior ad comitem Flandrię, & tamen nec erat propriè dominus, nec instituebat comitem̃: imò Rex est supra omnes priuatas personas regni, & tamen non facit eos  dominos rerum suarum. Dico ergo, quod nec hoc  modo principes, aut reges subijciuntur papae.  Ista non indiget probatione, patet enim ex praecedentibus. Sed potest confirmari, Quia  respub. temporalis est respublica perfecta, &  integra. ergo non est subiecta alicui extra se,  aliâs non esset integra. ergo potest sibi constituere principem nullo modo subiectum. Item  tempore quo fuerunt Reges, & sacerdotes  in populo Israël, non legimus, quòd sacerdotes haberent temporale dominium. Vnde ergo cùm in Scriptura nihil habeatur de  hac potestate, ortum habuit haec potestas? Validissima probatio omnium istorum est, Quia  non probatur aliquo modo haec temporalis  potestas in summo Pontifice. ergo non habet  illam. Item quare episcopus non haberet illam  potestatem temporalem in suo episcopatu?  Ex his propositionibus sequitur corollarium  manifestè, quòd[article 5] papa non habet iudicare saltem uia ordinaria de causis principum, aut iuribus ditionum, & regnorum titulis, nec potest ad eum appellari in causis ciuilibus. Haec  patet ex dictis, quia si non est nec dominus,  nec superior, non est quare ad eum appelletur:  & dico papam non habere hanc potestatem non  solùm quantum ad usum, & executionem, sed     nec quantum ad authoritatem. Qui enim sunt defensores temporalis potestatis in papa, fatentur quidem papam non habere usum & executionem ordinariam huius potestatis: sed hoc  non defectu authoritatis, sed quia ipse dedit,  & transtulit potestatem & usum eius in principes. Ego uero dico ipsum nec habere usum  nec potestatem, & ideo nec ad ipsum spectare  iudicium causarum temporalium, nec in prima instantia, nec in gradu appellationis. Dico  uerò ordinarie: non enim nego, quin in casu  possit haberi recursus ad papam, & quòd ipse  possit rescindere iudicium ciuile. Sed hoc non   ratione potestatis temporalis, sed ratione spiritualis praecisè, ut statim dicturus sum. Hanc  conclusionem confitetur Alexander papa tertius in c. causam. extra. Nos attendentes, quòd  ad regem pertinet, non ad ecclesiam de posessionibus iudicare, ne uideamur iuri Anglorum   detrahere, qui ipsarum iudicium ad se asserunt  pertinere, fraternitati uestrę mandamus, Regi  possessionum iudicium relinquentes, &c. Et Bernardus ad Eugenium, In criminibus, non in  possessionibus potestas uestra: propter illa si  quidem has accepistis claues regni caelorum.  & infrà, Habent haec infima terrena iudices  suos, & principes terrae. Idem Innocentius ter  tius in c. nouit. de iudicijs. Non enim intendimus iudicare de feudis, cuius scilicet ad ipsum     regem spectat iudicium. Sequitur secundò,  quòd[article 6] ipse non habet potestatem deponendi  principem secularem, etiam ex iusta causa, eo  modo quo potest deponere episcopum. Hoc  semper intelligo, ratione authoritatis temporalis: quia per potestatem spiritualem, & in casu, secus est, ut postea dicam. Hoc corollarium  patet ex dictis. Sequitur tertiò, quòd[article 7] nec habet confirmare, nec potest infirmare leges ciuiles. Patet ex dictis, quia si potestas ciuilis non de  pendet ab eo, ergo nec actus potestatis ciuilis.
  
   ¶ Quarta propositio, In[article 8] papa nulla est potestas merè temporalis. Declaro hanc Potestas  ciuilis, & temporalis est, quae habet finem temporalem: spiritualis est, quae habet finem spiritualem. Dico quòd in papa nulla est potestas,  quae ordinetur ad finem temporalem, quae est  merè temporalis potestas. Ita tenet Caieta. in  apolo. c. 6. ad octauum argumentum Almani.  Probatur, Quia ut suprà dictum est, potestas spiritualis distinguitur à temporali ex fine, quia  potestas spiritualis tendit ad finem spiritualem. sed summus pontifex non est nisi persona, uel sacerdos, in quo est summa potestas ecclesiastica: ergo non habet potestatem, quae habet finem temporalem. Et confirmatur, Sine  aliqua potestate purè temporali esset summus  pontifex, quia haberet summam potestatem ecclesiasticam: ergo non est ponenda in eo aliqua potestas temporalis. Confirmatur secundò, Necessitas & ratio rerum sumenda est ex  fine, sed nullus finis est ponendi hanc potestatem, ergo. Et quamuis inter defensores alterius sententiae sint aliqui de numero Thomi  starum, tamen puto S. Thomam esse huius sententiae, tum quia, ut dictum est, cùm fuerit studiosus impendiò pontificum, nun quam tamen huiusmodi potestatem tribuit papae, tum maximè, quia ut infrà alio loco dicturus sum secundum S. Tho. ecclesiastici sunt exempti à tributis  priuilegio principum secularium. Quòd si papa est  Dominus tem̃poralis, ut isti autumant, et Reges  habent imperium ab ipso, non erat opus priuilegio principum ad exemptionem ecclesiasticorum.
  
   ¶ Quinta propositio, Temporalis[article 9] potestas  non dependet à spirituali omnino, eo modo quo  ars, siue facultas inferior dependet, à superiori,  ut fraenorum ars inseruit equestri, fabrilis nauticae, armorum militari. Hanc posuit propter docto. qui hanc comparationem ponunt inter  istas duas potestates. Probatur, Potestas ciuilis non est praecisè propter spiritualem, sed ars  inferior est pręcisè propter superiorem. ergo  comparatio non est omnino similis. Antecedens pro utraque parte patet. Nam si non esset  militaris, non esset armorum ars, nec fręnorum, nisi esset equestris. Sunt enim omnes huiusmodi organicae, id est, instrumentales: cessante autem fine, nullus est instrumenti usus, imò nullum  esset instrumentum. Non sic autem est de potestate ciuili in ordine ad spiritualem. Dato  enim quòd non esset aliqua potestas spiritualis, nec aliqua beatitudo supernaturalis, esset  aliquis ordo in temporali repub. & esset aliqua  potestas sicut est in rebus naturalibus, etiam  irrationalibus, inter quas aliqua agunt, alia patiuntur propter bonum duntaxat uniuersi. ergo magna est differentia. Non est ergo sic intelligendum, quòd una dependet ab alia, quod sit  praecisè propter illam uel tanquam instrumentum eius, uel tanquam pars illius: sicut potestas  praetoris, est pars regiae potestatis, sed est integra & perfecta potestas in se, & propter proprium   finem immediatè: sed nihilominus est aliquo  modo, ut suprà dictum est, ordinata ad potestatem spiritualem. Et confirmatur, Quia ex sententia meliorum philosophorum, uir fortis deberet ponere uitam pro repub. etiam si non  esset aliqua felicitas post hanc uitam. Ergo adhuc maneret respublica secluso fine spiritualis  potestatis, & per consequens maneret aliquis  ordo principatus, & subditorum, sine quo non   esset propria respublica.
  
   ¶ Sexta propositio, His non obstantibus, potestas[article 10] ciuilis aliquo modo subiecta est, non  potestati temporali summi Pontificis, sed potestati spirituali. Probatur, Quia si finis alicuius facultatis dependet à fine alterius facultatis: ergo etiam facultas dependet à facultate. 1. Ethico. Hanc comparationem ponit S.  Tho. secunda secundae. q. 40. arti. 3. ad tertium.  Sed finis temporalis potestatis dependet à fine spiritualis aliquo modo: ergo etiam potestas ciuilis à spirituali. Assumptum probatur,  Quia specialitas humana est imperfecta, & ordinatur in beatitudinem supernaturalem tanquam in perfectam, sicut ars armorum fabricandorum ordinatur in militarem & imperatoriam, & fabricandi nauem nauticae, & fabricandi  uomeres agri culturae, & sic de alijs. Itaque non   oportet imaginari, quod potestas ciuilis, & spiritualis sint sicut sunt duae respublicae disparatae   & differentes, ut Gallorum, & Anglorum. Et  confirmatur hoc & declaratur, Si enim administratio ciuilis esset in detrimentum administrationis spiritualis, etiam si ad finem proprium ciuilis potestatis esset commoda administratio: tamen te   neretur Rex, aut princeps mutare huiusmodi  administrationem (ut statim probaturus sum). Ergo ciuilis potestas est subiecta aliquo modo  potestati spirituali. Sed contrà, Quia etiam si administratio spiritualis noceret reipub. teneretur Pontifex mutare. Responsio, Non est uerum,  si esset necessarium, uel ualde utile, & tamen  etiam si perirent bona temporalia, deberent poni pro spiritualibus in necessitate, uel magna     utilitate. Nec ualet dicere, quòd licet hoc sit  uerum, tamen hoc non est, nec ratione subiectionis, aut dependentiae, sed quia finis spiritualis potestatis est perfectior, quàm ciuilis, &  ideo ex ordine charitatis debet opponi bonum spirituale bono temporali. hoc, inquam,  non ualet. Nam si potestas temporalis, non aliquo modo subijceretur spirituali, & ordinaretur ad illam, dato quòd bonum spirituale esset  maius, non inde nasceretur obligatio ad conseruandum bonum spirituale cum detrimento  boni temporalis. Probatur, Nam gubernator  unius reipub. non tenetur, imò non debet conseruare bonum alterius reipub. quantumcunque maiori cum detrimento suae reipublicae.  Imò nec homo priuatus tenetur adire detrimentum bonorum suorum pro conseruatione alienae reip. Si ergo respublica ciuilis & spiritualis essent omnino independentes, sicut duę  respu. temporales, uel sicut duae artes impertinentes, non teneretur princeps temporalis subue  nire spiritualibus cum detrimento temporalis reipub. Nec valet dicere, quòd Rex tenetur  subuenire rebus spiritualibus, quia est respectu subditorum suorum: & si subditi facerent  iacturam in bonis spiritualibus, iam opus esset  subuenire cum quocunque detrimento bonorum, uel gubernationis temporalis, aliâs noceret illis: sed hoc est propter subiectionem,     hoc, inquam, non ualet, quia non solùm respectu subditorum suorum. Sed si ex administratione reipublicae ciuilis in Hispania fieret magna iactura bonorum spiritualium in Africa,  teneretur princeps corrigere huiusmodi administrationem. Ergo hoc est propter dependentiam, & ordinationem. Et confirmatur hoc,  Quia tota ecclesia est unum corpus, nec ex republica ciuili & spirituali fiunt duo corpora: sedunum tantùm, ut certum est ex apostolo Paulo, ut suprà inductum est. quia Christus est caput totius ecclesiae, & esset monstruosum, uelunum corpus esse sinc capite, uel unum caput  habere duo corpora, sed in uno corpore omnia sunt inuicem connexa, & subordinata, & partes ignobiliores sunt propter nobiliores. Ergo etiam in republica Christiana omnia sunt subordinata, & connexa, & officia, & fines, & potestates: & nullo modo est dicendum, quòd spiritualia  sunt propter tem̃poralia. Ergo econtrario tem̃poralia  sunt propter spiritualia, & dependent ab illis.  Item probatur, Quia non uidetur esse minoris  dignitatis sacerdos nouae legis, quàm ueteris  legis, qui poterat etiam causas temporales in  casu terminare, ut suprà probatum est Deu. 17.
  
   ¶ Septima propositio, In ecclesia[article 11] est aliqua  potestas, & authoritas temporalis in toto orbe. Ista patet primò ex. c. omnes. dist. 22. in quo Nicolaus papa inquit, Christus beato Petro uitae      aeternae clauigero, terreni simul, & caelestis imperij iura commisit. ubi gl. Argumentum, inquit, quòd papa habet utrunque gladium, spiritualem scilicet & temporalem. Item allegat  66. d. c. tibi duo, & c. nos sanctorum & c. iuratos. Item est expressa determinatio beati Bernardi ad Eugen. ubi tamen nihil omnino tribuit assentationi & gratiae Pontificis, sed potiùs quantum licet, reprimit ambitionem illius  sedis. Et probatur ratione, Necessarium fuit ad  commodam administrationem ecclesię & ad  finem spiritualem ecclesiae, ut in ecclesia esset  potestas temporalis. Ergo est ponenda talis potestas. Antecedens probatur, & declarabitur  in octaua propositione, quae talis est.
  
   ¶ Octaua propositio, In[article 12] ordine ad finem spiritualem papa habet amplissimam potestatem  temporalem supra omnes Principes & Reges  & Imperatorem. Et primò, quòd in ecclesia  sit potestas temporalis in ordine ad finem spiritualium, probatur: quia temporalia, ut suprà  dictum est, aliquo modo sunt necessaria & ordinata ad finem spiritualem. Ergo Christus  non satis prouidisset, & cauisset rebus spiritua  libus, si non reliquisset aliquam potestatem,  ad quam spectaret quando opus esset ordinare, & uti temporalibus conuenienter ad finem  spiritualem: sed hoc non spectat ad officium principum secularium, qui ignorant proportionem     rerum temporalium ad spiritualia, nec habent  curam rerum spiritualium: ergo ista cura utendi temporalibus ad spiritualia, est potestatis ecclesiasticae: ergo si necessarium sit ad conseruationem, aut administrationem rerum spiritualium aliquando uti materiali gladio, & authoritate temporali, papa hoc poterit. Dico uerò,  quòd habet amplissimam potestatem: quia quantùm, & quando necesse est ad finem spiritualem, potest non solùm omnia, quae principes  seculares possunt, sed & facere nouos principes, & tollere alios, & imperia diuidere, & pleraque alia. Sed ut haec magis exponantur, dubitatur, Vtrum[article 13] haec potestas temporalis in  summo pontifice intelligatur solùm mediante  potestate, & gladio spirituali, an immediatè  exercere potestatis temporalis actum: exempli gratia, si pro defensione fidei necesse est ut  Hispani proficiscantur ad bellum aduersus Saracenos, utrum papa solùm possit censuris, &  praeceptis cogere Regem ut proficiscatur ad bellum: an ipse indicere bellum  propria authoritate, &  uocare Hispanos in bellum, & quod teneantur eum   sequi sicut Regem. Vel, ut sit exemplum familiarius,  Imperator fecit legem, ut possessor etiam malę fidei praescriberet, & suppono, quòd lex non est  de se ita iniqua, quin haberet uim legis, nisi  esset reuocata: nihilominus quia est occasio  iniuriarum, & rapinarum, & plus mali affert,     quàm boni, expedit ut tollatur & antiquetur.  Dubitatur an papa possit sua authoritate immediata reuocare, & contrariam ferre, an solùm possit praecipere Imperatori, & cogere ut  reuocet, & tollat. Respondeo primò, quòd papa non potest immediatè reuocare eam legem,  quia hoc spectat ad potestatem ciuilem: & papa non debet, nec potest usurpare potestatem  ciuilem nisi necessitate, aliâs faceret iniuriam  principibus, si occuparet officium eorum. Probatur, Quia si solùm per hoc quòd sit conueniens ad finem spiritualem aliquis actus potestatis ciuilis, posset papa, illam exercere, cùm  tota administratio temporalis sit necessaria ad  finem spiritualem, posset papa semper exercere totam potestatem ciuilem, & sic cessaret officium principum. Non ergo sufficit, ut aliquid  sit necessarium ad finem spiritualem ad hoc,  quòd spectet ad papam, sed oportet, ut illud  sit in casu necessitatis. id est ubi cessat potestas  ciuilis, & non ubi facere potest officium suum.  Dico ergo quòd papa primò debet uti potesta  te spirituali, iubendo scilicet illud reuocari, quod   si nolit princeps secularis, tunc potest ipse, &  debet propria authoritate reuocare, & erit reuocata. Et eodem modo dico, si populus Chri  stianus eligeret principem infidelem [infidelitas], de quo  meritò timeret, quòd populum auerteret à fide, ille nihilominus manendo in iure diuino     solùm, esset uerus princeps, nihilominus papa  deberet admonere populum, imò praecipere,  ut tolleret illum: quòd si nollet, aut non posset, tunc papa sua authoritate posset eum tolle  re, & qui prius erat uerus princeps, authoritate papae perderet principatum. Et similiter dico in alijs negotijs temporalibus, quòd papa  non potest praeuenire potestatem temporalem,  & quantumcunque potestas temporalis sit negligens in administratione reipublicę si hoc  non uergit in detrimentum rerum spiritualium,  Pontifex nihil potest: sed si hoc uergit in iacturam grauem spiritualium, potest adhibere remedium eo modo, quo dictum est. Et similiter si principes inter se belligerant de aliqua  prouincia cum manifesto detrimento, & malo religionis, non solùm potest interdicere eis  bellum, sed si aliter conuenire non possunt, potest iudicare inter illos per authoritatem propriam, & dare ius uni eorum, & auferre alteri.  Ratio omnium istorum est, quia respublica  spiritualis debet esse perfecta sicut & tempora  lis, & per consequens sibi sufficiens. sed respublica tempotalis hoc iuris habet, ut si aliter non   potest seruare se indemnem, & incolumem,  posset exercere iurisdictionem & authoritatem   in aliena prouincia. Si enim aliter Hispani non   possunt se defendere ab iniurijs Gallorum,  possent occupare ciuitates eorum, & constituere eis nouos principes, & dominos, & punire nocentes, &c. propria authoritate facere,  ac si essent uerè domini, ut omnes doctores  habent fateri. Ergo similiter si potestas spiritualis non potest seruare indemnem suam rempublicam, poterit cum authoritate omnia facere necessaria, ad illum finem: aliâs potestas esset manca, & non sufficienter instructa ad suum   finem. Dubitatur secundò, Si[article 14] enim papa non  habet potestatem temporalem ordinariam, sed  duntaxat in casu necessitatis, si papa diceret aliquam legem ciuilem, aut aliquam administrationem temporalem non esse conuenientem,  & non expedire gubernationi reipublicae, &  iuberet eam tolli, Rex autem diceret contrarium, cuius sententiae standum esset? Respondeo, si papa diceret talem administrationem  non expedire gubernationi temporali reipublicae, papa non esset audiendus: quia hoc iudicium non spectat ad eum, sed ad principem: &  dato, quòd uerum esset, nihil ad authoritatem   papae. Eo enim ipso quòd hoc non sit contrarium saluti animarum, & religioni, cessat officium papae. Sed si papa dicat talem administrationem cedere in detrimentum salutis spiritua  lis, ut quòd talis lex seruari non posset sine peccato mortali, aut esse contra ius diuinum, aut  esse fomentum peccatorum, standum esset iudicio Pontificis, quia Rex non habet iudicare     de rebus spiritualibus, ut suprà dictum est. Et  hoc intelligitur, nisi apertè erraret, uel faceret  in fraudem. Habet enim Pontifex rationem habere temporalis administrationis, nec quicquid  primo aspectu uidetur conducere ad promouendum religionem, statim decernere sine respectu rerum temporalium: non enim tenentur nec principes nec populi ad optimam rationem uitae Christianae, nec ad hoc possunt  cogi, sed solùm ad conseruandum legem Chri  stianam intra certos limites, & terminos. Et  confirmatur hoc, quia cùm sint in una ecclesia relictae à Christo duae potestates distinctae   ad conseruationem & incrementum bonorum,  tam temporalium, quàm spiritualium, & possint non rarò oriri dubia & controuersiae inter utramque potestatem, non uideretur perfectè prouisum ecclesiae, nisi esset aliquod iudicium, ubi terminarentur huiusmodi dubia:  aliâs omne regnum diuisum desolaretur Matthę. 12.
        {Matt. 12.}
 Luc. 11.
        {Luc. 11.}
 Et non est rationale dicere, quòd  hoc spectet ad principes seculares, qui non possunt rectè iudicare de spiritualibus. Ergo uidetur quòd potiùs hoc spectet ad principes ecclesiasticos. Et praeterea quantumcunque interueniat detrimentum in administratione temporalium, si ali quid est necessarium ad uitam  spiritualem subditorum, postponi debent temporalia. Et ideo cùm cognitio rerum spiritualium spectet ad praelatos ecclesiasticos, etiam  iudicium de comparatione temporalium ad  spiritualia oportet ut ad eos spectet. Ad hunc  sensum suprà positum uidetur ponere authoritatem in temporalibus in summo Pontifice  Petrus de Palud. licet eam extendat benignius  quàm opus est. Et uide illum in trac. De potest  ecclesiae. Bonifacius octauus in extrauaganti,  unam sanctam. In hac quidem scilicet Romani pontificis potestate, duos esse gladios, spiritualem scilicet & temporalem, euangelicis dictis instruimur. Nam dicentibus Apostolis, Ecce duo gladij: hic, &c. & consequenter dicit,  Non est potestas nisi à Deo: quae autem à Deo  sunt, ordinata sunt, non autem ordinata essent,  nisi gladius esset sub gladio, & tanquam inferior reduceretur per alium in suprema. Et idem   determinat Innocentius tertius in c. per uene  rabilem. qui fil. sint. legiti. Sed contra aliqua  ex praedictis possunt fieri argumenta, quibus  moti sunt aliqui ex authoribus ad sentiendum  contrarium aliquarum propositionum assertarum.  An Christus fuerit dominus totius orbis. Arguitur ergo primò, maximè contra tres primas propositiones, Christus[article 15] redemptor noster fuit dominus orbis, etiam secundum humanitatem: sed papa est uicarius Christi: ergo  papa est simpliciter uerus dominus orbis, &  sic habet omnimodam potestatem supra omnes principes, & supra omnem potestatem temporalem. Antecedens patet, quia ipse est Rex  regum, & dominus dominantium, Apoc. 18.
        {Apoc. 18.}
   & ipse de se dicit, Data est mihi omnis potestas in caelo & in terra Matth. 28.
        {Matt. 28}
 Et de ipso habetur in prophetis, quòd ipse dominabitur  Gentium. Psal. 21.
        {Psal. 21.}
 Et regnum ipsius omnibus  dominabitur. Psal. 102. & 46.
        {Psal. 102. & 46.}
 quòd regnabit  super Gentes. Minor autem probatur, tum quia  absolutè dictum est Petro, Pasce oues meas,  Iohan.
        {Iohan. ultimo.}
 ultimo. sine limitatione ergo uidetur,  quòd habet authoritatem pascendi sicut Christus scilicet in spiritualibus, & temporalibus.  Item quia Apostolis dictum est, Sicut misit  me Pater, & ego mitto uos. Iohan. 20.
        {Iohan. 20.}
 sed  ipse missus est cum utraque potestate: ergo  etiam in ecclesia manet utraque potestas.  Item, Quia uidetur, quod se regem fecerit, quia  de hoc accusatus fuit, nec ipse uidetur negasse.  Luc. 23.
        {Luc. 23.}
 & Iohan. 19.
        {Iohan. 19.}
 & Math. 27.
        {Matth. 27.}
 Ad hoc argumentum primùm dico, quòd non statim ualet, quia Christus habuit potestatem temporalem, uel fuit orbis dominus: ergo hanc potestatem reliquit in ecclesia, sicut doctores confitentur, quod in Christo fuit potestas excellentiae,  quam tamen non reliquit in ecclesia. Nec enim  est in ecclesia potestas instituendi noua sacramenta, nec destituendi iam condita, nec remittendi peccata sine sacramento, quae potestas fuit in Christo, Et sic esto, quòd concedatur, quòd Christus habuerit dominium totius orbis, expediebat quidem, quòd ipse haberet, tum propter authoritatem personae, tum  quia erat renouaturus orbem, & ipse non poterat abuti potestate: non autem expediebat,  ut eam potestatem relinqueret in ecclesia,  quia possent pontifices malè uti ad perniciem  ecclesiae: sicut etiam doctores alterius sententiae fatentur non expedire, ut papa exerceat illam potestatem. Quid autem opus erat ista potestate mathematica, quam nusquam esset ecclesia in usu habitura? Secundò, quia alio loco  prolixiùs hunc locum de temporali potestate Christi tractaui, in praesentia dico, quòd[article 16] Christus non fuit rex haereditaria successione. Patet, quia de hoc regno nihil habemus in Euangelio, & frustra fingimus: & uidetur quòd  foemina non posset uenire ad regnum, & sic nec  Christus. Tertiò dico, quod[article 17] nec puto eum etiam  dono Dei habuisse dominium temporale, quale est dominium principum: sed regnum ipsius  fuit alterius rationis. Et utrumque horum probatur: quia ubicunque fit mentio de regno  Messiae in Scriptura, semper ostenditur esse  alterius generis, & ad alium finem quàm regna temporalia. Hoc patet in Psal. 2.
        {Psal. 2.}
 Ego autem   constitutus sum Rex ab eo super Sion montem  sanctum eius, prędicans praeceptum eius. Quem locum ipse dignatus est exponere in Euangelio Iohan. 18.
        {Iohan. 18.}
 Regnum meum non est de hoc  mundo. Ego ad hoc ueni in mundum, ut testimonium perhibeam ueritati. Quod idem est,  ac dicere, praedicans praeceptum eius in quo loco profectò in sensu literali uidetur omnino  exclusisse omnem opinionem de regno temporali. Cùm enim Pilatus interrogasset, Tu es rex iudeorum, Respondit Dominus, A temetipso hoc dicis, an alii tibi dixerunt de me? Quae   uerba id apertè ostendunt. Nam Pilatus legis ignarus, & religionis, non poterat intelligere aliud regnum, nisi temporale, quale principes seculi habent: at que adeò si hoc à se diceret, an Christus scilicet esset rex non poterat  intelligere, nisi de regno temporali, & oportuisset aliter respondisse, quàm respondit. Si autem hoc dicebat ex criminatione Iudęorum,  qui dicebant eum se regem facere, aliter erat  respondendum. Et sic postquam Pilatus dixit,  Gens tua, & pontifices tui tradiderunt te mihi, Dominus uoluit eum admonere, ne deciperetur calumniis iudęorum, sed intelligeret,  quòd regnum, cuius Iudaeos malè habebat  Christum se regem facere, non esse tale regnum,  quale Pilatus potuerat intellexisse, sed esse regnum Messiae, quod uon erat regnum de hoc  mundo, id est, non eiusdem rationis, nec ad  eum finem, ad quem alia regna ordinantur,     sed ad praedicationem ueritatis: quasi dicat,  Noli falli, regnum meum, de cuius affectatione me Iudaei accusant, non est tale regnum,  qualia uestra regna. Itaque non negat crimen obiectum, si sanè, & uerè intelligatur,  Neque Iudaei unquam eum accusauerunt de  alio regno, nisi de regno Messiae. sic enim dicebant Luc. 23.
        {Luc. 23}
 Hunc inuenimus subuertentem gentem nostram, prohibentem tributa dari Caesari, & dicentem se Christum regem esse.  Verum est autem, quòd Iudaei putabant regnum Messiae esse regnum temporale, cuius  sententiae etiam uidentur esse isti, qui ei tribuunt  haereditario iure regnum Iudaeorum, quod tamen Christus aperte negauit. Regnum[article 18] ergo.  Christi in toto orbe nec fuit ex aliquo principio humano, puta iure paterno, aut electione,  aut alio simili titulo, nec ad aliquem finem temporalem, sed fuit titulo redemptionis, sicut  Apostolus dixit,
        {Philip. 3.}
 Factus est obediens usque ad  mortem, propter quod & Deus exaltauit illum, & donauit illi nomen, quod est super  omne nomen, ut in nomine Iesu omne genu  flectatur, caelestium, terrestrium, & infernorum.  Philipen. secundo. Atque etiam ad finem redemptionis, qui est finis spiritualis, ad quem finem habuit plenissimam potestatem, etiam in tem̃poralibus, & potuit mutare omnia regna mundi, &  nouos principes instituere & alios redigere     in ordinem, & priuatas facere, & omnia facere,  quae ad finem redemptionis, propter quem  in orbem uenerat, opus essent: quam etiam potestatem in casu non negamus ecclesiae. Profectò si omnes Christiani uellent principes paganos eligere, papa posset obstare, & Christia  nos principes pręficere. Facit etiam illud, Non  enim misit Deus filium suum in mundum, ut  iudicet mundum, sed ut saluetur mundus per  ipsum. Iohan. 3.
        {Iohan. 3.}
 & alibi. Quis me constituit iudicem inter uos? Luc. 12.
        {Luc. 12.}
 Et ratione probari  potest, quia non est usus ea potestate, & frustra est potentia, quae non reducitur ad actum.  Sed dicunt propter dignitatem, & perfectionem. magna uerò dignitas, quam affectaret Dominus, earum rerum scilicet quas omnes Paulus tamquam stercora arbitratus est, Philipen. 3.
        {Philip. 3.}
   Certè Christus uerbo docuit contemnere,  non solùm usum, sed proprietatem rerum temporalium, nedum exemplo sibi uendicasset.  item faciunt argumentum ex illo. Luc. 22.
        {Luc. 22.}
 Ecce duo  gladij hîc. De quo uide Caietan. in ientaculo.  [article 19] Bonifacius in extrauaganti intelligit. de gladio spirituali, & temporali. & Bernardus ad  Eugenium. Tertiò Arguitur, Zacharias pontifex deposuit à Regno regem Francorum  Christianum, & praefecit in regno Pipinum, Caroli magni patrem, ut testatur Gelasius. 15. qō.  6. c. alius. Stephanus papa transtulit imperium à     Gręcis ad Germanos tempore Constantini  imperatoris, & instituit primum imperatorem Carolum cognomento magnum, ut testatur Innocentius tertius in c. uenerabilem. de  electione. uide in c. licet, de foro competenti, & in  clementina, pastoralis. de re iudicata. Item Innocentius quartus Regi Portugalię interdixit  regni administrationem, ut habetur in. c. grandi. de supplenda negligentia pręlatorum. lib. 6.  Ad omnia haec respondetur, quòd nihilo plus  probant, quàm à nobis assertum est, quòd scilicet in casu summus pontifex omnia illa potest, ubi scilicet illa sunt necessaria ad tollendum   scandalum in regno, ad protectionem religionis contra paganos, & alia similia. Quartò arguitur, Ad ecclesiasticam potestatem spectat  cognoscere de omni peccato mortali, saltem  deuoluitur iudicium ad illam per uiam correctionis fraternae. Matthę. 18.
        {Matth. 18.}
 Cum ergo in omni  causa quantumcunque seculari altera pars facit iniuriam, ergo ecclesia poterit iudicare de  illa causa, & sic poterit cognoscere de omni  controuersia, & causa seculari, quod spectat ad  potestatem ciuilem. Respondetur in multis articulis & causis, Vtrum pars faciat iniuriam,  dependet ex iure ciuili: & ideo non spectat ad  potestatem ecclesiasticam de illa causa, sed oportet quod terminetur in foro suo, scilicet ciuili.  Postquam autem illic terminata est, si pars altera nollet obedire, tunc ratione peccati posset  haberi recursus ad ecclesiam, sed non priús.  Secundò, Ille processus, quo tales causę deuoluuntur ad iudicium ecclesiae, est solùm ad finem correctionis fraternae, & non ad satisfactionem partis laesae: in foro autem ciuili contrario modo, & ideò iudicium illud potestatis ecclesiasticae non est temporale, sed spirituale, nec etiam illo iudicio debet aut potest papauti in fraudem, aut impedimentum iurisdictionis ciuilis. De duobus gladiis clarum est, quòd  in sensu literali nihil habetur. Sed cum Christus  ostendisset eos habituros contradictionem,  & necesse esse habere defensionem, ipsi errantes dixerunt, Ecce duo gladij hîc, &c. Vide  Turrem crematam libro. 2. c. 113. 114. 115. Secundò potest fieri argumentum, quia pontifices distribuunt prouincias infidelium [infidelitas], ut patet de insulis inuentis ab Hispanis: sed ex dictis patet solutio. Nihilominus uitandus est error Ocham.  in dialog. lib. 6. c. 8. & in fine dialogi. & Gerson, lect. 4. de uita spirituali. quòd papa non  omnia peccata potest punire sententia excommunicationis, puta peccata, quae sunt contra legem naturae, sed solùm quae sunt directè contra Euangelium, ut de sacramentis, & fide. Hoc  est contra Paul. 2. Corin. 5. ubi excommunicat  incestum: quod tamen peccatum est contra naturam.
  
  
[ *Qu. 6 - Utrum ecclesiastici sint exempti a pot. civili* ]
        VTRVM ECCLESIASTICI  sint exempti à potestate ciuili.
  
     SVMMA.
  -    1 Ecclesiastici, quòd iure sint exempti, & liberi à potestate ciuili, &c.
  -    2 Clericorum, quòd non omnis exemptio sit de iure diuino.
  -    3 Clericorum aliqua exemptio à potestate seculari,  quòd sit de iure diuino.
  -    4 Clericorum personae, quòd non omnino, & quoad omnia sint exemptae à potestate ciuili, nec iure diuino,  nec humano.
  -    5 Ecclesiasticae personae dato quòd non essent exemptae   iure diuino, aut Caesareo, quòd summus Pontifex potuit  cas eximere à potestate ciuili.
  -    6 Clericorum exemptio, maximè quoad personas, ita  quòd nec iudicari, nec puniri à seculari postate possint, quòd sit multùm conformis iuri diuino, & naturali.
  -    7 Clericorum exemptio, siue sit de iure diuino, siue non,  quòd tamen non possit à principe seculari huiusmodi  libertas, uel exemptio tolli.
  -    8 Clericorum libertas si esset in manifestam Reipub. perniciem, & pontifices nollent remedium adhibere, quid  agendum.
  -    9 Praetores, & magistratus omnes citra Principem, quòd  grauiter errent, & peccent, iudicia exercentes contra  priuilegia clericorum, quamuis perniciosorum.
  
  
   SE QVITVR consequenter, ut econtrario quaeramus, an ecclesiastici sint exempti  à potestate ciuili. Ad quaestionem respondeo     breuiter per propositiones.
  
   ¶ Prima, Ecclesiastici[article 1] iure sunt exempti & liberi à potestate ciuili, ita ut non possint conueniri apud iudicem secularem in causis criminalibus, uel ciuilibus. 11. q. 1. & in uarijs locis,  quae omitto, quia nota sunt, & non est opusuos illorum admonere, & oppositum est condemnatum in concilio Constantiensi inter articulos Iohannis VVicleff.
  
   ¶ Secunda propositio, Non[article 2] omnis exemptio  clericorum est de iure diuino. Probatur primò,  Hoc non habetur alicubi in iure diuino: ergo  non est tali iure sancita, huiusmodi exemptio.  Antecedens probatur, Quia duo testimonia,  quae adducunt ad hoc probandum, non satis  ostendunt hanc exemptionem. primus locus  est Matth. 17.
        {Matth. 17.}
 ubi cùm exegissent didrachma à  Christo, Dominus dixit Petro, Reges gentium  à quibus accipiunt tributum uel censum, à filijs suis, an ab alienis? Et ille dixit, ab alienis.  Dixit illi Iesus. Ergo liberi sunt filij. Vt autem  non scandalizemus eos, uade ad mare, & mitte hamum, & eum piscem, qui prius ascenderit,  tolle, & aperto ore eius, inuenies staterem, illum sumens, da eis pro me & pro te. Ex quo loco arguunt, In illo loco Christus signauit aliquod hominum genus non esse obnoxium  principibus, sed esse liberum: non autem uidetur intelligi posse alius ordo hominum praeter ecclesiasticos, qualis erat Christus cum Apostolis. ergo illi sunt liberi. Assumptum probatur, quia certè non intelligitur de militibus,  nec de nobilibus, omnes autem alij sunt subiecti tributo. ergo omnino oportet, quòd intelligatur de ecclesiasticis. Respondetur ad istum  locum ex S. Tho. &. Bonauent. in fine secundi  senten. quòd Dominus loquebatur de se, &  discipulis suis, qui non erant seruilis conditionis, nec res temporales habebant, de quibus  dominis suis obligarentur ad tributa soluenda: Et ideo non sequitur, quòd omnis Christianus, inquit, sit particeps huius libertatis,  sed illi solùm, qui Apostolicam uitam sequentes, non sunt seruilis conditionis. Fortasse ergo solùm uoluit Christus eximere eos, qui non   habent facultates: ecclesiastici autem habent.  Item dicit S. Tho. in illum locum Matthaei, ubi  etiam dicit, quòd uidetur uelle Dominus innuere, quòd ipse non tenetur soluere censum,  quia sit Rex: ipse enim est Rex regum, & dominus dominantium. Est autem differentia inter tributum, & censum. Tributum enim soluitur ex bonis, census autem pro capite in signum subiectionis. Christus autem non erat  subiectus, quia rex, & ad hoc satis erat, quòd  esset rex regno Messiae, etiam si non esset rex  regno seculari. Messias enim quo ad personam      saltem exemptus erat à potestate principum.  Item etiam erat de genere regum, erat enim filius Dauid, unde illud uidebatur satis ad exemptionem. Si enim pater est exemptus, etiam filius: ergo si maiores Christi fuerunt exempti,  ergo etiam Christus, etiam lege gentium. Vel  aliter, et credo quòd ueriùs. Christus enim est  rex totius orbis, & per consequens filij naturales Dei sunt exempti etiam iure gentium, & ideo  Christus liber: non tollebat enim libertatem  humanitas, fortè enim Christus uoluit significare se filium Dei. Secundum locum ex Scriptura solent afferre, Nolite tangere Christos  meos. Psal. 104.
        {Psal. 104.}
 ex quo uolunt habere, quòd  cùm clerici sint christi Domini, cùm sint re uera uncti, & consecrati Domino, quòd non licet eos tangere, hoc est nec iudicare. Sed ille locus nihil iuuat causam clericorum. Nam aut illud testimonium nihil de clericis, aut solum in  sensu allegorico, unde non trahitur argumentum. Secundò principaliter arguitur, Quia clerici sunt exempti à tributis non iure diuino,  sed priuilegio principum. Hoc expressè dicit  S. Tho. super illum locum Rom. 13.
        {Rom. 13.}
 Ideo non  tributa praestatis: & dicit hanc exemptionem  habere aequitatem quandam, non autem necessitatem. Et probatur, Quia in eo loco absolutè Paulus praecipit solui tributa, nulla mentione facta de clericis, aut alio genere hominum. ergo illa exemptio à tributis non est de  iure diuino. omnino enim est licentiosè & temere factum, si canon positus in Scriptura est  generalis, ponere exceptionem, quę nusquam  in Scriptura posita sit, cùm Scriptura sit aperta omnino. Certè puto clericos non esse exemptos à tributis iure diuino. Et confirmatur,  Quia sentiunt commodum, ergo debent sentire onus.
  
   ¶ Tertia propositio, Aliqua[article 3] exemptio clericorum à potestate seculari est de iure diuino.  Hęc probatur, In causis purè ecclesiasticis clerici non subiiciuntur potestati ciuili de iure diuino: ergo aliqua exemptio est de iure diuino.  Antecedens patet ex dictis. Quia potestas ecclesiastica est distincta à ciuili, nec ab ea dependet, & princeps secularis non habet iudicare  de causis spiritualibus: ergo quo ad illas causas  ecclesiastici sunt omnino exempti. Et confirmatur, Tota potestas principum secularium  est à communitate & republica, ut in pręsentia supponimus. sed respublica non habet aliquam potestatem spiritualem ut infrà, ostendetur: ergo nec princeps secularis potest in rebus spiritualibus iudicium habere. Et confirma secundò, Quia Apostoli exercebant, & curabant totam administrationem ecclesię sine  respectu nec authoritate principum secularium: & ita omnes sancti fecerunt etiam post  Christianitatem principum. Ergo ecclesia habet omnimodam potestatem in rebus ecclesiasticis, nec subiiciuntur principibus. Actuum  5.
        {Act. 5.}
 Petrus interfecit Ananiam & Sapphiram.  Damnatum est oppositum contra Marsi. de  Padua. Ex his seq. corollarium, Quòd si princi  pes circa administrationem rerum ecclesiasticarum aliquid loci habent, ut eligere episcopum,  aut praesentare personas ad dignitates, aut sacerdotia ecclesiastica, hoc totum habent priuilegio & indulgentia ecclesiae, non ratione suae   dignitatis. Corollarium constat ex dictis, Circa quod nota, quòd dominus Caietanus
        {Caiet.}
   concedit libro de potestate papae. c. 27. quòd  etiam circa administrationem ecclesiasticam  possunt principes resistere papae, si manifestè  dissipet ecclesiam, ut si pernitiosè prouideat  uel simoniacè det beneficia, non est danda possessio illis, nec obediendum in malis. uide illum. Confirmatur hoc ex c. quanquam. de censib. quòd personae ecclesiasticae non solùm iure humano, sed diuino sunt exemptę à secularibus. & c. si Imperator. 96. dist. quòd Deus uoluit non à legibus publicis necà potestatibus  seculi, sed à Pontificibus, & Sacerdotibus ordinari, & iudicari. Et confirmatur hoc totum,  Quia Petro dictum est, Pasce oues meas. Iohan. 21.
        {Iohan. 21.}
 Si ergo princeps haberet iudicare in causis ecclesiasticis, uel hanc potestatem haberet  ex aequo cum papa: & hoc non est possibile,  quia esset confusio Reipub. nec supra Petrum,  quia Petrus habuit immediatè à Christo. Ergo non potest habere nisi sub Petro, uel à Petro, &c. Et confirmatur iterum ex uerbis & facto  magni Constantini, qui (ut refert Rufinus lib.  10. ecclesiasticae historiae) cùm episcopi, qui conuenerant ad synodum Nicenam, obtulissent  ei libellos, ubi continebantur causae & querelae aliorum aduersus alios, conuocatis illis omnibus, dixit, Deus uos constituit sacerdotes,  & potestatem de nobis quoque iudicandi, &  ideo nos à uobis rectè iudicamur, uos autem  iudicari ab hominibus non potestis. Ecce confessionem Imperatoris: & quidem (ut uerisimile est) non ex suo sensu expressa, sed instructus à uiris spiritualibus, & sapientibus. Hoc  uidetur dixisse: ubi confitetur non posse clericos iudicari ab hominibus. Si hoc uerum est,  certè potissimùm uerum habet in causis spiritualibus: ita quòd non est dubitandum quin  principes non habeant aliquod iudicium, nec  administrationem nec de iure diuino, nec à  republica in rebus spiritualibus: & si quid iuris habent, totum est ab ecclesia.
  
   ¶ Quarta propositio, Personae[article 4] clericorum  non omnino & quo ad omnia sunt exemptae   à potestate ciuili, nec iure diuino, nec humano. Patet, Clerici tenentur obedire legibus ciuilibus in his quae spectant ad gubernationem   & administrationem temporalem ciuitatis, &  non impediunt administrationem ecclesiasticam, & peccant facientes contra legem. Ergo  non omnino sunt exempti. Consequentia est  nota. Nam si essent omnino exempti, non plus  tenerentur ad leges ciuitatis, quàm si essent alterius reipublicę. Antecedens autem probatur.  Quia clerici praeter hoc, quod sunt ministri ecclesiae, sunt ciues ciuitatis. Ergo tenentur uiuere aliquibus legibus ciuilibus, & non legibus  ciuilibus latis à papa: quia papa non potest condere leges ciuiles ordinariè, ut suprà probatum   est. ergo clerici tenentur uiuere legibus ciuilibus latis ab Imperatore, aut principe laico. Item   Rex est rex non solùm laicorum, sed & clericorum:  ergo aliquo modo subiiciuntur ei. Item clerici quantùm ad temporalia non administrantur potestate ecclesiastica, ut dictum est. ergo  habent principem, cui tenentur obedire in temporalibus.
  
   ¶ Quinta propositio, Dato[article 5] quòd personę ecclesiasticae non essent exemptae iure Diuino,  aut Caesareo, summus Pontifex potuit eas eximere à potestate ciuili. Probatur, Hoc est conueniens, imò uidetur necessarium ad administrationem rerum spiritualium, quòd personę  ecclesiasticae sint exemptae à iudicio ciuili: &     ut suprà dictum est, respublica ecclesiastica est  perfecta, & sibi sufficiens: ergo in ea est potestas ad ferendas leges conuenientes administrationi ecclesiae: ergo si exemptio clericorum est  conueniens, potest ferre leges de tali exemptione. Quòd autem sit necessaria talis exemptio,  patet: quia si ministri ecclesiae possent trahi ad  iudicium seculare, possent auocari à ministerio ecclesię, & non possent commodè uacare  officio suo. Nemo enim militans Deo, implicat se negotijs secularibus. 2. Thim. 2.
        {2. Thimot. 2.}
 & ita si  implicarentur ministri iudicijs secularibus, non   possent Deo militare. Item papa posset propria  authoritate deligere ministros ecclesiasticos,  non obstante, quòd potestas ciuilis contradiceret: ergo eadem ratione potest subtrahere illos à iudicio seculari. Item cùm pro causis ecclesiasticis, ut dictum est, posset conueniri,  imo non posset alibi appellari, nisi in iudicio  ecclesiastico, si posset simul uocari ad iudicium seculare, esset omnino perplexus, ut non  posset satisfacere utrique iudicio. Item quiare uera nullo modo erat consentaneum, ut ecclesiastici, qui sunt pastores ipsorum etiam iudicum secularium, uexarentur in iudicio à subditis suis.
  
   ¶ Sexta propositio, Exemptio[article 6] clericorum,  maximè quo ad personas, ita scilicet quòd nec  iudicari, nec puniri à seculari potestate possint, est multùm conformis iuri diuino, & naturali. haec propositio primò probatur ex illo  iudicio magni Constantini, supra posito, cuius uerba sunt, Vos autem non potestis ab hominibus iudicari, propter quod dei solius inter uos expectate iudicium, & uestra iurgia  quaecunque sunt, ad diuinum reseruentur examen: uos enim nobis à Deo dati estis dij, conueniens non est, ut homo iudicet deos. Idem  apparet ex facto Ioseph, Gen. 47.
        {Gen. 47.}
 qui reliquit  terram sacerdotalem liberam. Item sunt distinctae potestates & respublicae: ergo de se oportet ut habeant proprios ministros, qui non habeant seruire alijs praepositis, nec ab illis occu  pari. Item omnino sequeretur magna absurditas, ut praetor diceret causam coram episcopo,  & episcopus coram praetore, & esset scandalum:  qua etiam ratione Apostolus prohibet, ne apud  ethnicos habeant causas. 1. Cor. 6.
        {1. Cor. 6.}
 Audet aliquis uestrum habens negotium contra alterum iudicari apud iniquos, & non apud  sanctos? Esset apertè scandalum, si praedicato  res haberent causas coram rege pagano.
  
   ¶ Septima propositio, Siue[article 7] exemptio clericorum sit de iure diuino, siue non: tamen non potest à principe seculari tolli talis libertas, uel  exemptio. Haec primùm patet ex quinta, quia  postquam hoc expedit administrationi rerum  ecclesiasticarum, papa potuit eximere ministros ecclesiae etiam sine authoritate principum.  Secundò probatur, Quia potestas principum est  tota à republica. sed tota respublica Christiana iam consensit in hanc libertatem ecclesiasticorum. Ergo principes non possunt illam auferre.
  
   ¶ Octaua propositio, Nihilominus[article 8] si libertas clericorum esset in manifestam reip. perniciem, ita ut ecclesiastici impune baccharentur  in caedem laicorum, & pontifices nollent adhibere remedium, possent principes consulere suis ciuibus, non obstante priuilegio clericorum. Probatur, Quia (ut suprà dictum est)  respublica ciuilis est perfecta, & sibi sufficiens:  ergo potest se defendere, & seruare ab iniuria  cuiuscumque propria authoritate, & super hoc  leges conuenientes ferre. Et confirmatur, Nam   possunt principes seruare proprias respublicas  ab iniuria aliarum rerumpublicarum, non solùm  per modum defensionis, sed authoritatiuè, ut  suprà ostensum est: ergo etiam ab iniurijs clericorum  
  
   ¶ Nona propositio, Praetores[article 9] tamen, & omnes magistratus citra principem grauiter errant,  & peccant, iudicia exercentes contra priuilegia clericorum, quamuis perniciosorum, & etiam  criminosos ab ecclesiis extrahentes extra casus in iure permissos. Probatur hoc, Quia non   sunt subditi illorum, nec habent potestatem in  illos, & stantibus legibus, non licet eis agere     contra leges, & ipsi non habent potestatem, uel  tollendi legem, uel dispensandi in lege, sed solùm principes. Iohannes uicesimus secundus in extrauagantibus damnauit errores  Marsilii de Padua, & Iohannis de Landuno:  inter quos unus. est, quòd cum Christus in Euangelio Matth. 17. soluit tributum, hoc fecit non   liberalitate, & condescensione, sed necessitate  coactus. Secundus, quod ad Imperatorem spectat  corrigere papam, ac instituere. Tertius, quod unus  sacerdos habet maiorem authoritatem, quàm  alius, hoc habet ab Imperatore, & sicut dedit  potest tollere. Quartus, quod nec papa, nec tota  ecclesia posset punire queemcumq; hominem coactiuè, nisi Imperator dedisset authoritatem. Caiet.
        {Caiet.}
   De potestate papae c. 27. dicit quòd quamuis  quilibet licitè possit occidere papam inuasorem, se defendendo: tamen nulli licet papam propter homicidium punire poena mortis: & credo  quod intelligit iure diuino, aliâs nihil esset dictum.
  
  
  
[ *De potestate Ecclesiae II* ]
     RELECTIO SECVNDA  DE POTESTATE ECCLESIASTICA.
  
[ *Qu. 1 - An pot. eccl. sit in tota ecclesia* ]
  
     SVMMA.
  -    1 Potestas ecclesiastica, an sit per se in tota ecclesia.
  -    2 Potestas ecclesiastica, siue spiritualis quomodo possit  esse in tota ecclesia, ostenditur.
  -    3 Potestas spiritualis tota, quae fuit in ueteri lege, qũo     primò, & solum in tribu leuitica fuerit.
  -    4 Potestas uere, & propriè spiritualis, qualis nunc est  in ecclesia, quae uocatur potestas ecclesiastica, quòd  nec primo, nec perse, imò nullo modo sit immediatè  in tota ecclesia uniuersali eo modo, quo potestas ciuilis est in republica.
  -    5 Ecclesia ex quibus constet.
  -    6 Potestas ecclesiastica quòd immediatè sit in consilio,  & etiam ratio totius. Et multa de potestate Concilij.
  
  
   IN ALIA Relectione pro ann. 1531. disseruimus de potestate ecclesiastica ex parte,  hoc est, de ecclesiastica potestate, quo iure, &  quando instituta est, de distinctione ipsius à  potestate ciuili, de comparatione eius ad pote  statem ciuilem: in hac relectione consequenter disputaturi sumus de subiecto huius potestatis, & reliquas grauiores quaestiones theologicas circa potestatem contingentes. Ante omnia ergo quaeritur,[article 1] An potestas ecclesiastica sit per se in tota ecclesia, distinguendo ecclesiam uniuersalem à singularibus personis, eo  modo quo concedunt tum philosophi, tum Theologi. & uerum est, quòd ciuilis potestas est immediatè in totà republica. Et quidem posset  uideri, quod sic est. Primò ex hoc ipso, quod exem̃pli gratia attulimus, nam potestas secularis est  in tota republica, & ab illa deriuatur in magistratus, & alias potestates, & ordo gratiae non  tollit ordinem naturę, cùm utrumque sit à Deo.  Potest hoc confirmari, Quia ordinatio reipublicae ciuilis, aeque est à Deo sicut & ecclesiasticae, nec fuit de iure naturali: si ergo hoc fuit datum reipublicae ciuili ut ab ea dependeat tota  potestas ciuilis, ut quid hoc Deus non dedisset  ecclesiae suae dilectissimae? Ergo eadem ratione uidetur quòd potestas ecclesiastica sit in tota uniuersali ecclesia, quae nihil aliud est,  quàm Christianorum quaedam respublica. Et  probatur, Quia utraque potestas est propter  bonum reipublicae ergo si propter bonum, &  in bonum reipublicae constituta est, uidetur quod   primò debet esse in republica. Confirmatur secundò, Quia concilium dicit in suis Decretis,  uniuersalem ecclesiam representans. Et confirmatur, Quia in concilio ritè congregato est  immediatè potestas ecclesiastica, ut in pręsentia suppono tanquam uerum, & statim probaturus sum: sed concilium non uidetur uendicare  sibi illam potestatem nisi inquantum gerit personam & uices totius ecclesiae uniuersalis. Secundò arguitur principaliter, Quia ecclesia eligit summum pontificem. Cardinales enim non   sua authoritate, sed ecclesię eligunt papam: ergo ecclesia habet summam potestatem. non  enim posset dare quod non habet. Tertiò arguitur ex illo Matt. 18.
        {Matt. 18.}
 Dic ecclesię, & si ecclesia non audierit, sit tibi tanquam ethnicus, &  publicanus. ubi data est potestas ecclesię. Quartò arguitur, Praelati sunt ministri ecclesiae, ergo potestas est ecclesiae. Ad solutionem huius  quaestionis oportet reuo care in hanc disputationem distinctionem illam dudum à nobis  positam in proxima relectione, quae talis est,  Potestas ecclesiastica dupliciter accipi potest.  Vno modo largè pro quacunque authoritate,  aut potestate ordinata per se ad finem spiritualem, & ad cultum diuinum, siue habeat aliquem   effectum spiritualem & supernaturalem, siue non   habeat: qualis fuit potestas omnis ecclesiastica, aut claues ecclesiae datae à Domino, cuius  modi fuit Sacerdotium totum in lege naturae,  & in lege scripta. Aliter capitur potestas ecclesiastica pro potestate & authoritate propriè spirituali, aperiendi scilicet & claudendi regnum  caelorum, quae sola potestas uocatur clauis à  Domino, Mat. 16. & 18.
        {Matth. 16. &. 18.}
 quae solae habent effectum   spiritualem, ut in priori relectione declaratum est.
  
   ¶ His praemissis sit prima propositio, Potestas[article 2] ecclesiastica siue spiritualis, primo modo potest esse in tota ecclesia siue republica.  Probatur hoc, Quia quaelibet respublica constituta, illustrata est à Deo. Patet ad Roma. 13.
        {Rom. 13.}
   Non est potestas nisi à Deo. Secundum corollarium, Sacerdotes Gentilium poterant leges &  decreta facere de cultu sacrorum. Patet, quia  habebant authoritatem uel lumine fidei, uel solùm lumine naturali sine noua authoritate ordinati in finem spiritualem, & sunt capaces cultus diuini, imò ad hoc tenentur praecepto iuris naturalis, ut superiùs ostensum est. De hoc  enim damnantur Gentiles ad Romanos 1.
        {Rom. 1.}
 Quia  cùm cognouissent Deum, non sicut Deum glorificauerunt, sed administratio huius cultus,  uel omnium admonitionum, quae ordinantur ad finem spiritualem, ut suprà probatum est,  non spectare ad potestatem ciuilem, sed ad aliud  genus potestatis: ergo apud rempublicam residet huiusmodi potestas spiritualis. Sequitur  consequenter corollarium, quòd in lege natu  rae respublica habuit authoritatem constituendi sacerdotes, & alios ministros diuini cultus.  Hoc patet ex conclusione. Nam si in republica erat huiusmodi potestas, poterat eam mandare, & committere cuicumque uellet. Et Confir  matur, Nam cùm talis potestas iure naturę non   spectaret potiùs ad unum ex ciuibus, quàm ad  alium, non poterat aliter prouideri, nisi authoritate reipublicę. Signum autem huius est, quòd  in historia siue fidelium, siue Gentilium in lege naturae non legimus sacerdotes aliter constitutos, quàm uel populi suffragiis, sicut apud  Romanos, uel regis authoritate apud quem  est reipublicae tota potestas. Si enim Melchisedec fuerit Sem, filius primogenitus Noë (ut  Hebraei putant) & haec fuerit praerogatiua  omnium primogenitorum: hoc non est credendum fuisse aliquo speciali praecepto, aut instituto Diuino, sed ipsius Noë, qui princeps  suorum fuit ordinatione, aut aliâs aliqua populorum aut nationum ordinatione, uel constitutione. Vt enim à nobis in priori relectione  disputatum est, nulla fuit ea aetate potestas, quae   indigeret peculiari authoritate diuina. Et si  Abel fuit sacerdos, hoc fuit ipsius Adae primi  parentis ordinatione, quae & durare potuitusque ad tempora Noë. Et August. 5.
        {August. 5.}
 libro ad  Orosium. & ad Hebrae. 11.
        {Heb. 11.}
 dicit quòd obtulit  sacrificium.
  
   ¶ Secunda propositio, Tota[article 3] potestas spiritua  lis, quae fuit in ueteri lege, erat primò, & solum   in tribu Leuitica, nec licebat alicui ex alia tribu ministrare in templo. Hoc patet Deute. 10.
        {Deut. 10.}
   ubi post mortem Aaron, qui & ipse erat de tribu Leui, functus est sacerdotio Eleazar filius  eius: & ex eo tempore iugiter separauit tribum  Leui, ut portaret arcam foederis Domini, & staret coram eo in ministerio, ac benediceret in  nomine eius usque in praesentem diem: quamobrem non habuit Leui partem, nec possessionem cum fratribus suis, quia ipse Dominus  possessio eius est. Et idem habetur Iosue. 13.
        {Iosu. 13}
 Tribui autem Leui non dedi possessionem, sed sacerdotia, & uictima Domini dei israël, ipsa est  eius haereditas. Et confirmatur ex Paulo ad  Heb. 7.
        {Heb. 7.}
 ubi dicit, quòd Leui, qui decimas accepit, decimatus est in lumbis patris eius Abrahae.     & iterum, Si ergo consummatio per sacerdotium Leuiticum erat, quid adhuc necessarium  fuit secundum ordinem Melchisedec alium surgere sacerdotem? Ex quo patet, quòd totum sacerdotium ueteris legis erat in tribu Leuitica.  Et confirmatur, Quia ibidem Paulus dicit de duobus: manifestum est enim quòd de Iuda ortus  sit Dominus noster: in qua tribu nihil de sacerdotibus loquutus est Moyses: & eadem ratio est  de aliis tribubus, de quibus etiam nihil loquutus est Moyses.
  
   ¶ Tertia Conclusio, Potestas[article 4] secundo modo, id est uerè et propriè spiritualis, qualis nunc  est in ecclesia, quae uocatur potestas ecclesiastica: nec primò, nec per se, imò nullo modo est  immediatè in tota ecclesia uniuersali eo modo, quo potestas ciuilis est in republica. Probatur conclusio, Quia uel conuenit toti ecclesiae   iure naturali, aut humano, aut diuino. sed  nullo tali iure conuenit, ergo non est in illa.  Antecedens patet, quia (ut disputatum abundè à nobis fuit in priori relectione) potestas  ecclesiastica excedit & ius humanum, & naturale: tum ex parte finis, quia ordinatur in finem  supernaturalem: tum ex parte effectus, quia  omnino excedit omnem humanam facultatem,  qualis est peccatorum remissio, collatio gratiae, eucharistiae consecratio. Relinquitur ergo  ut nec naturali, nec humano iure haec potestas     conuenire possit ecclesiae uniuersali. Quòd autem non conueniat iure diuino, patet: quia tota haec potestas authorem habet solum Christum dominum nostrum redemptorem, qui  est caput omnis principatus & potestatis, ad  Colos. 2.
        {Colos. 2.}
 & ad Phi. 4.
        {Philip. 4.}
 et ad Heb. 7.
        {Heb. 7.}
 et ad Colos.  2.
        {Colos. 2.}
 Ipse dedit Apostolos, Prophetas, Euangelistas, Pastores, & Doctores ad consummationem sanctorum, in opus ministerij, in aedificationem corporis Christi. Et ad Ephes. 4.
        {Ephe. 4.}
 dicitur, Vnicuique uestrum data est gratia secundum mensuram donationis. Et Apoca. 3.
        {Apoc. 3.}
 Solus habet dominari regni. Et Apostolus ad  Hebraeos. 7. 8. &. 9.
        {Hebr. 7. 8. 9.}
 ostendit quòd sacerdotium noui testamenti est aliud à sacerdotio ue  teris legis, & quòd sacerdotium ecclesiae est secundum ordinem Melchisedec. Est enim translatum sacerdotium cum lege, ut Apostolus dicit. sed Christus habuit sacerdotium non ab ecclesia, sed à Deo, ut patet. Ioh. 15.
        {Iohan. 15}
 Non uos me  elegistis. Luc. 5.
        {Luc. 5.}
 Et Psal. 2.
        {Psal. 2.}
 Ego autem constitutus  sum rex ab eo super Sion montem, &c. Et Apostolus hoc locis citatis ostendit: & ad Hebr. 5.
        {Hebr. 5.}
   Sicut & Christus non semetipsum ut pontifex fieret, sed qui loquutus est ad eum, Filius  meus es tu, ego hodie genuit te. quemadmodum alio loco dicit, Tu es sacerdos in aeternum secundùm ordinem Melchisedec. Et  apertè. c. 7.
        {Hebr. 7.}
 Aliter quidem sine iureiurando sacerdotes facti sunt, hîc autem cum iureiurando per eum, qui dixit ad illum, Iurauit Dominus, & non poenitebit eum, tu es sacerdos, &c.  Et Psal. 44.
        {Psal. 44.}
 Thronus tuus in seculum seculi, propterea unxit te Deus Deus tuus oleo  exultationis. Iámque dubitari non debet, nec  potest, quin tota potestas ecclesiastica sit à  Christo, & quòd ipse non habuerit eam ab ecclesia: sed ipse dederit alijs ius illud, Iohan.  20.
        {Iohan. 20.}
 Sicut misit me Pater, & ego mitto uos.  Quòd autem ipse non dederit immediatè, &  primo ecclesiae, sed certis suppositis, & personis: patet Matth. 16.
        {Matth. 16.}
 ubi promisit Petro claues,  & super eum se aedificaturum ecclesiam pollicitus: cui etiam Iohan. ultimo
        {Iohan. ultimo.}
, dixit, Pasce  oues meas. Et omnibus Apostolis. Iohan. 20.
        {Iohan. 20.}
   Quorum remiseritis peccata, &c. nusquam inuenitur dedisse ecclesiae in communi. nam etiam  Apostolis in Coena dedit potestatem consecrandi eucharistiam. Lucae. 22.
        {Luc. 22.}
 Hoc facite in  meam commemorationem. Et ipse non totam communitatem sed, solos Apostolos duodecim dicit elegisse, Iohan. 6. Item quandocunque Christus dedit hanc potestatem, non  erat. tota ecclesia, sed soli Apostoli, etiam non  admissis 72. discipulis. Praeterea si potestas ecclesiastica esset primò in ecclesia, sequitur  quòd omnes alij haberent potestatem ab ecclesia, hoc est à communitate, & republica     Christianorum, sicut omnis potestas ciuilis  est à communitate. Consequens patet falsum.  Nec enim Apostoli, nec succesores eorum habuerunt potestatem ab alijs hominibus, sed  ipsi à Christo, & alij ab Apostolis, imò nullusunquam habuit ab ecclesia uniuersali. Praeterea Paul. ad Gala. 1.
        {Gala. 1.}
 testatur se non ab hominibus, nec per hominem, sed per Iesum Christum &  Deum patrem Apostolum constitutum. Et simile poterant dicere alij Apostoli. Praeterea  in scripturis nusquam legimus sacerdotes ex  authoritate & consensu plebis constitutos,  sed à pontificibus, & praelatis, ut Paulus ordinauit Timotheum, & Titum. 1. ad Timot.  4.
        {1. Thim. 4.}
 Noli negligere gratiam, quae in te est, quae   data est tibi per prophetiam secundum impositionem manuum praesbyteri. Et idem repetit  2. ad Timo. 1.
        {2. Thim. 1.}
 idem ad Titum. 1. habet huius rei  gratia, Reliqui te Cretae, ut ea quae desunt, cor  rigas, & constituas per ciuitates praesbyteros.  Item ad Hebr. 5. Nec quisquam sumat sibi honorem, sed qui uocatur à Deo tanquam Aaron.  A Deo dixit, non à plebe, ut uult impius Lutherus. Aaron siquidem, non à plebe constitutus legitur, sed à Deo, ut patet Exod. 28.
        {Exod. 28.}
 Nec  unquam auditum est in tota serie scripturarum sacerdotes inter fideles aut plebis authoritate, aut consensu institutos: & ethnici sacer  dotes suffragijs populi creabantur, tales erant     Phamonis sacerdotes, sed talis consecratio, quale sacerdotium erat. Item. 1. ad Timo. 5.
        {1. Timot. 5.}
 admonet  Paulus, Manus citò nemini imposueris. non  ergo à plebe, sed ab episcopo creabantur sacer  dotes. non ergo potestas ecclesiastica est primò, & immediatè in tota ecclesia, sed in certis  personis. Probatur ratione, Quia in potestate  ecclesiastica continetur potestas consecrandi  sacrosanctam eucharistiam: sed haec potestas  non est immediatè in communitate, cùm illa  non detur sine consecratione, nec potest ecclesia immediatè consecrare. Et confirmatur,  Potestas remittendi peccata in foro interiori  & poenitentiae non est in ecclesia immediaté.  Item eadem ratione potestas episcopalis esset  immediatè in prouinciam episcopi. Consequens nullus concedit. Nemo enim concedit,  quòd totus populus unius prouinciae habeat  immediatè potestatem episcopalem, uel quòd  ab illo deriuetur potestas in episcopum: ergo  similiter nec in tota ecclesia. Item confirmatur  haec ratio, In communitate domestica, id est  in familia, potestas, & authoritas regendi non  est immediatè penes familiam, sed penes patrem familias: sed episcopus est tanquam pater in ecclesia, quia est tanquam uir, uel maritus eius: ergo. Item arguit Caieta.
        {Caietanus.}
 Certum est,  ut suprà diximus, quòd potestas ecclesiastica  primò fuit in Christo domino totius ecclesię,     tan quam in principe, non subdito ecclesiae,  nec dependens ab illa. sed episcopus adhuc est  caput & princeps ecclesiae, est enim adhuc nobiscum usque ad consummationem seculi,  Matth. 28.
        {Matt. 28}
 Et iudex uiuorum & mortuorum.  Actuum. 10.
        {Act. 10}
 Et uiuit, & regnat Deus in secula  seculorum, Apoca. 1.
        {Apoc. 1}
 Et apprimè Paulus. 1. ad  Corin. 15.
        {1. Corin. 15.}
 de hoc regno Domini loquens dicit, Vnusquisque autem in suo ordine, primitiae Christus: deinde hi, qui sunt Christi, qui  in aduentum eius crediderunt: deinde finis,  cum tradiderit regnum Deo & patri, cùm euacuauerit omnem principatum, & uirtutem, &  potestatem. Oportet autem illum regnare, donec ponat omnes inimicos sub pedibus eius.  Contrà, Ad Christum tamquam ad principem  spectat ordinare de legato, & uicario suo, &  ab ipso deriuatur potestas eius, non ab ecclesia, quae ex natura sua non est domina in ordine ad spiritualia, sed serua Christi, quia redempta est ab eo. Et sic relinquitur, quòd sicut  princeps ecclesiae non habet authoritatem ab  ecclesia, ita nec uicarius eius. Item probatur  quòd Christus maneat adhuc caput ecclesiae:  quia aliâs non esset sacerdos in ęternum. Non  enim est sacerdos nisi in ecclesia. Et Confirmatur hoc, Quia doctores, & sancti non uocant summum Pontificem uicarium ecclesiae,  sed uicarium Christi. Ita enim est uicarius     Christi successor Petri, sicut Petrus: Petrum  autem & alios Apostolos ecclesia uocat uicarios  Dei: ut patet in praefatione, Vt eisdem rectoribus gubernetur, quos operis tui uoluisti esse uicarios. Et glo. super illud Mathae. 16.
        {Matt. 16.}
 Tu es  Petrus, dicit Petrum fuisse uicarium Christi.  Item arguit Caieta. Signum apertum est hanc  potestatem non residere immediatè, & primò  apud ecclesiam, quòd ecclesia non potest sibi  retinere, nec duobus, aut tribus committere:  quod tamen posset, si ius principatus esset  apud illam: sicut posset respublica ad administrationem ciuilium, uel retinere sibi regimen  uel creare Consules, uel Tribunos etiam supra potestatem regiam, sicut erant Ephori  apud Lacedemonios, & Senatores supra principem apud Venetos: quod tamen ecclesia nullo modo posset, ut infrà ostendemus. Praeterea  non potest potestas committi alicui communitati, cuius magna pars non est capax illius,  sed in ecclesia sunt complures, qui non sunt capaces huius potestatis. ergo non est immediatè in ecclesia. Minor infrà probabitur de mulieribus, pueris, & nonnullis fortasse alijs.  Item quando aliquid committitur immediatè alicui communitati, omnes illius communitatis aequaliter se habent ad illam, ut patet in republica seculari respectu ciuilis potestatis absolutè: sed non omnes aequaliter se habent in     ecclesia ad claues, ut constat, & statim disputabo: ergo, &c. Vltimò, Potestas spiritualis, qualis erat in ueteri lege, non erat commissa toti  plebi, sed solùm uni tribui, scilicet Leuiticae,  multo certè minus uidetur tam sublimem potestatem, qualis est euangelica, uulgatam toti  plebi.
  
   ¶ Ad primum argumentum factum in principio quaestionis respondetur, negando consequentiam: & differentia, ac ratio est aperta. Ciuilis enim potestas, ut declaratum est, non se  extendit nisi ad finem & effectum naturalem:  & sic potestas illa communiter à natura datur,  omne autem naturale est commune, & primò committitur uel speciei, uel communitati, ut esse mortale homini. sed potestas ecclesiastica est supernaturalis, atque à Deo ad superiores data: nec respublica est domina respectu huius potestatis, sed serua, ut dictum est,  & Christus est rex & dominus non à communitate ipsa, sed à Deo: & ideo non oportet spectare quomodo se habeant particulares personae ad totam communitatem. Licet enim in ordine ad naturalia communitas sit superior, &  quilibet homo uelut subiectus, & inferior in  ordine, tamen ad hanc potestatem totum pendet ex uoluntate & institutione Christi, qui  fuit primus author huius potestatis. Et praeterea respu. spiritualis habet regem Christum,     & potestas in ecclesia est uicaria. Et si instes,  quia respublica Christiana etiam in ordine  ad spiritualia est unum corpus, ut patet ex Paulo ad Roma. 12. &. 1. Corin. 12.
        {Rom. 12. & 1. Corin. 12.}
 sed in corpore  naturali quicquid committitur parti principaliùs & primò, committitur toti, ut homo  potius uidet quàm oculus, & potestas audiendi potius est hominis, quàm aurium: & sic de  reliquis humanis uiribus. Et oculus potius est  hominis, quàm suus. ergo similiter in corpore  mystico ecclesiae, potestas spiritualium singularium hominum prius erit in ecclesia tota. Respondetur, quòd sicut Aristo. dicit, parabola, &  analogia non oportet nec potest per omnia esse  similis: aliâs iam non parabola, sed ipsa eadem  res esset. Et ideo ut dicit S. Tho.
        {S. Tho.}
 3. parte, Licet  corpus naturale, & mysticum multa habeant similia, non tamen omnia, sed differunt non paucis, non solùm quantùm ad esse naturale, quia  omnis potestas corporis naturalis oportet esse  simul. Ecclesia[article 5] autem constat ex omnibus fidelibus ab Abel iusto, usque infinem seculi: sed  multo magis quantum ad spiritualia. Vnus enim  homo est capax gratiae, & alterius formae spiritualis, quae non potest committi immediatè  toti. item pars naturalis est praecisè proter totum   in corpore: in ecclesia singuli homines sunt  propter Deum, & propter se solùm, nec bonum   priuatum ordinatur ad bonum totius, saltem     praecisè, nec principaliter, sicut nec gratia, nec  fides, nec spes, nec aliae formae supernaturales  sunt immediatè in tota communitate: sic nec  potestas spiritualis, quae est aequè, aut plus etiam   supernaturalis. Ad confirmationem respondetur ex Caietano in apolo. c. 6. concedendo, quòd  [article 6] in concilio est immediate potestas ecclesiastica etiam ratione totius. Sic enim nomine conci   lii fiunt absolutiones, & damnationes, & omnia decreta: ut etiam in primo concilio Apostolorum, Actuum. 15.
        {Act. 15.}
 habetur, scilicet, Placuit  nobis collectis in unum, & uisum est Spiritui sancto & nobis. Et sic est in tota synodo  quasi una potestas. & ideo etiam reclamantibus aliquibus ex concilio, tamen nomine totius concilii decernitur, & dicitur totum concilium facere: sed hanc potestatem non habent,  quia representent totam ecclesiam uniuersalem,  ut imaginantur alii, nec ex commissione Christi  facta immediatè, uel toti ecclesię, uel concilio,  sed solùm quia est unio & congregatio ex potestatibus ecclesiasticis. Et probatur, Respublica circa temporalia potest administrare se suo  arbitrio: & ideo nihil obstat, quin potestas ciuilis sit apud eam: sed circa spiritualia non suo  arbitrio, sed Christi gubernanda est. In summa,  Potestas ciuilis non est nisi licentia, & posse licitè, potestas autem ecclesiastica dicit efficaciam ad spiritualia: dico inquam, quòd illam     potestatem non habent qui in concilio congregantur, quia reputent ecclesiam totam uniuersalem, ut falso alii imaginantur, nec ex commissione Christi facta immediatè toti ecclesiae, uel concilio, sed solùm quia est unio, uel  congregatio ex potestatibus ecclesiasticis, & à  singulis deriuatur ad totum. & ideò nihil posset totum concilium, quod non possent Patres per se singuli secundum suam potestatem:  unde hęc potestas non est in concilio immediatè iure diuino, sed ex uoluntate Pręlatorum,  qui uolunt ex seipsis unam authoritatem, &  uelut unum corpus constituere. Imò non solùm in synodo uniuersali, sed etiam in prouin  ciali, uel etiam totius Orientis: sicut cum omnes con   ueniunt ad celebrandum illud concilium, esset  etiam una authoritas in tota illa congregatione ratione suae totalitatis. Sequitur siquidem,  quòd dato, quòd omnes episcopi essent ęquales, id est, quòd nullus esset superior alio: tamen   decreta concilii obligarent omnes, nec possent  rescindi ab aliquo illorum: & tamen notum est,  quòd non imaginantur etiam aduersarii, quod   illi habent potestatem à tota plebe prouinciarum suarum, nec quòd sit etiam aliqua potestas ecclesiastica immediatè in tota una prouincia, quia eadem ratione ponetur in tota una  parochia: quod omnino esset absurdum sentire uel dicere profectó. Ergo ita se habet totum      concilium uniuersale ad ecclesiam uniuersalem,  sicut concilium prouinciale ad prouinciam: &  fictitium omnino est aliud imaginari. Est itaque solùm potestas immediatè in toto concilio ex uoluntate praelatorum: qui instituunt unam potestatem, & authoritatem, cui etiam  seipsos subiiciunt, sicut partes toti: hoc enim  significat, quòd uolunt congregare concilium,  quòd uolunt stare decretis eius. Ad secundam  confirmationem respondetur primò, Hoc solùm inuenitur in modernis conciliis, ut Basiliensi, Constantiensi, non autem in antiquis.  Nec mirum est, si in modo loquendi erratum sit.  Secundò dico ut suprà, Quòd reputantur non tamquam uicarii, uel legati, sed tanquam patres & pastores, & tutores ecclesię. Ex quo sequitur contra sententiam, uel imaginationem aliquorum  scholasticorum, quòd si casu omnes episcopi  Christianitatis conuenirent in unum locum  non animo celebrandi concilium, nulla esset  immediatè potestas ecclesiastica in tota illa  multitudine. Non enim locus, aut corporalis  congregatio dat eis illam potestatem, sed uoluntas eorum. Vnde si nulla erat potestas in omnibus simul, cum essent in suis prouinciis, nec  etiam est cum sunt in eodem loco, & in eodem templo: aliâs eadem ratione si episcopi unius regni conuenirent ad curiam causa uisitandi Regem, iam esset ibi concilium Et si obiicias, quia     iam hoc est determinare, quòd concilium non  sit supra papam, contra determinationem Parisiensium (si enim nulla est potestas in concilio nisi deriuata à patribus, sequitur manifestè  non esse maioris potestatis quam papa) respondetur primò, In praesentia nihil constitui disputare de illa odiosa comparatione papae & concilii. Secundò, ea quae dicta sunt, non pugnant  cum aliqua sententia illorum circa illam congregationem. undecun que enim concilium habeat potestatem, & si deriuetur ab ipsis praelatis: potest teneri quòd est maior in toto concilio, quàm in papa, sicut in concilio prouinciali, quàm in quocũque praelato concilii. Si hoc  non placet, posset teneri, quòd potestas in concilio est immediatè à Deo, sed non quia tenet  locum totius ecclesiae uniuersalis, sed quia est unio ex omnibus praelatis ecclesiae, etiam si omnes alii Christiani dissentirent. Et adhuc etiam   cum ista opinione stat utraque sententia de comparatione papae & concilii. Ad secundum argumentum principale disputaturus sum paulo  pòst, ad quem spectat electio summi Pontificis.  Sed in praesentia primò nego, quòd Cardinales nomine ecclesiae uniuersalis eligant, sed ex  ordinatione ecclesiastica, uel summi Pontificis, ut potestea dicam. Secundò dico, quòd dato, quòd ad uniuersalem ecclesiam spectet electio, non ualet consequentia, ergo in ecclesia     est potestas, uel authoritas ecclesiastica immediatè. Antecedens est notum in iure, quòd non   oportet ut electores habeant authoritatem ad  quem eligunt, sicut patet de electionibus Imperatoris: imò electores abbatum nullam habent authoritatem, uel dignitatem, si habent  authoritatem, & potestatem applicandi dignitatem illi. Ad tertium argumentum respondetur  ex domino Caietano. in Apolo. c. 2. ad cuius  euidentiam inquirendum est quid nomine ecclesiae intelligatur in illo loco, Dic ecclesiae: &  cùm sit sermo de ecclesia, ad quam spectat audire, & iudicare, oportet ut ecclesia accipiatur,  uel pro ecclesia uniuersali, uel pro ecclesia uni  uersaliter, id est pro omni ecclesia, uel pro aliqua particulari ecclesia, uel indistinctè pro  qualibet ecclesia. Dico ergo primò, quòd non  potest accipi solum pro ecclesia uniuersali: quia  clarum est, quòd ad corrigendum sratrem non   oportet me ire ad concilium uniuersale. Item  etiam, quia cùm eadem uerba dixerit beato Petro, sicut ecclesiae: scilicet, Quodcunque ligaueris super terram, &c. negari non potest,  quin etiam Petrus habeat illam potestatem,  quam dicunt datam ecclesiae: ergo non solùm  potest intelligi ecclesia uniuersalis. Et per idem   patet, quòd non intelligitur de aliqua ecclesia  particulari, puta Mediolanensi, quia non oportet nos recurrere ad illam ad correctionem fratris nec etiam de omni collectione propter ecclesiae admonitionem. Restat ergo quòd accipiatur pro ecclesia indistinctè, seu indefinitè:  ita quòd ecclesiae datum est iudicium fratris,  non determinando hanc uel illam: & quoniam   actor sequitur forum rei, determinatur ad ecclesiam fratris peccantis siue propria, siue communi, & superiori: & ille est apertus sensus illius  pręcepti. Sed dubium est, quid significetur nomine ecclesiae in illo loco: & breuiter dico, quod   potest intelligi conuocatio, seu collectio fidelium. Sed dicũt aduersarii, quòd hoc loco ecclesia significat communitatem fidelium, non  in seipsis, sed in pręlatis eorum, siuepapa intersit  siue non. Sed quod ille non sit sensus liter alis, ostendi  tur, quia utrobique oportet sumi eo dem modo respectu cuiuscũque particularis. Certum est  autem, quòd si peccator sit de ecclesia Mediolanensi, si ad correctionem ipsius procedendũ  est, non oportet dicere ecclesiae Mediolanensi, id est, communitati Mediolanensium, siue  episcopus sit, siue non. Vnde dico, quòd licet  ex ui uocabuli ecclesiae non aliud intelligatur  nisi communitas fidelium, tamen ex uerbis sequentibus, Si ecclesiam non audierit, &, Quaecunque solueritis super terram, & c. constat accipiendum esse pro ecclesia habente authoritatem. Et cùm hęc non sit sine praelato, constat  intelligi non posse ecclesiam pro aliqua congregatione sine praelato, sed clauditur ipse praelatus: quod & aliter probatur. Nam si in nomine ecclesiae non includitur praelatus illius,  oportet alterum duorum, uel quòd ecclesia  particularis habet potestatem iurisdictionis  etiam inuito episcopo, uel quòd nomine ecclesiae non intelligitur ipsa communitas. Certum est enim quòd ecclesia, de qua dicitur,  Dic ecclesiae, habet potestatem excommunicandi: & certè ita est, quòd nomine ecclesiae   in illo loco intelligitur praelatus, qui est caput  ecclesiae. hoc enim est dicere ecclesiae, sicut iudicium episcopi dicitur iudicium ecclesiae: &  excommunicatus ab episcopo dicitur excommunicatus ab ecclesia. Dictum est autem, Dic  ecclesiae, & non episcopo, quia intelligitur,  quòd dicitur dici episcopo, non tanquam priuato, sed in foro publico. & ideo dicitur, in foro, & iudicio ecclesiae. & hoc apertè manifestatur: quia usus illius praecepti in ecclesia talis est  ut dicatur peccatum fratris praelato, & tunc  intelligimus dixisse ecclesiae. Dixit autem,  Amen dico uobis, quodcunque solueritis,  &c. in plurali numero, uel quia iudicium ecclesiae licet fiat authoritate unius praelati, tamen  non debet fieri nisi per multos: uel simpliciter  quia erant futuri multi praelati, & multae ecclesiae. Dico praeterea cum Caietano, quòd in loco Matth. 17.
        {Matt. 17.}
 nulla potestas uidetur data. Nam     ex illo, Dic ecclesiae, non datur aliqua potestas  sed praecipitur denuntiatio: per illa uerò, Si ecclesia non audierit, sit tibi tanquam ethnicus &  publicanus, praecipitur euitatio: per illa uero  uerba, Quaecunque solueritis, &c. patet nullam dari authoritatem, quia per eadem uerba  dictum est Petro, Quodcunque solueritis,  &c. Matth. 16.
        {Matth. 16}
 etiam non est data ei aliqua potestas, sed postea Iohan. ultimo, Pasce oues  meas. Sed significatur solùm quantae efficaciae   esset futura sententia ecclesiae, quam illic non  dat, sed solùm uel permittit, uel supponit, &  demum ad ueritatem illorum non oportet  quòd ecclesia habeat immediatè authoritatem à Christo, sed satis est, quòd habeat à suo  praelato, uel praelatis congregatis, uel ab ipso  papa. adhuc enim ecclesia haberet potestatem,  & quilibet teneretur audire ecclesiam: ergo  frustra comminiscitur hanc potestatem. Ex  omnibus sic patet, quòd ex eo loco, Matth.  18.
        {Matth. 18.}
 nullo modo habeatur, quòd sit aliqua authoritas iure diuino immediatè nec in ecclesia uniuersali, nec etiam in concilio, quamuis hoc secundum possit probabiliter dici insensu suprà explicato. Hunc locum prolixiùs  tractaui: quia aduersarii nihil aliud ex scripturis afferunt ad probandum quòd iure diuino sit authoritas in ecclesia uniuersali immediatè, & in concilio. Addit Caieta. quòd in     die Coene fuit institutum sacramentum ordinis, & per consequens quando Dominus dixit ea uerba Matth. 18. non erat potestas episcoporum, nec presbyterorum, & per consequens  non dedit tunc potestatem concilii, quod constat ex episcopis & presbyteris. Ad quartum non   est opus multis, & primùm potiùs alii praelati  solent dici ministri ecclesiae, quam papa: & certũ  est, quòd non dicuntur ministri ecclesiae, quia  acceperint authoritatem ab ecclesia uniuersali:  sed uel quia ministrant ecclesiae uel in ecclesia:  uel quia à principe ecclesiae sunt instituti. Et  clarum est, quòd etiam si nihil authoritatis  ponatur in ecclesia uniuersali, nihil ominus dicerentur ministri ecclesiae. Caeterùm quòd potiùs debeant dici omnes tam papa quàm alii  praelati ministri Christi quàm ecclesiae, patet  ex Paulo, Si quid donaui, in Christi, &c. 2. Cor.  2.
        {2. Cor. 2.}
 & alibi. Sic nos existimet homo, ut ministros Christi. 1. Corin. 4.
        {1. Cor. 4.}
 Omnis potestas spiritualis & ecclesiastica est quoddam donum Dei,  & pure supernaturale. Sicut ergo alia dona, ut  gratia, charitas, fides, & prophetia non data  sunt primò ecclesiae, sed primò conueniunt  particularibus personis, & est fides in ecclesia,  quia aliqui particulares credunt: ita etiam potestas ecclesiastica data est certis personis primò, & per illos conuenit ecclesiae. & omnino  est commentum sophisticum, imaginari potestatem ecclesiasticam in communitate, qua  nunquam esset usura, sed omnia geruntur, &  semper gesta sunt per praelatos qui deriuati  sunt ab Apostolis, sicut re uera si à natura essent principes in republica ciuili, & omnes  magistratus sufficientes ad gubernationem reipub. profectò frustra somniaremus potestatem   ciuilem in republica immediaté.
  
  
[ *Qu. 2 - An pot. eccl. sit Christianis* ]
     SECVNDA QVAESTIO PRINcipalis, An potestas ecclesiastica  sit Christianis.
  
     SVMMA.
  -    1 Christiani omnes, quòd nec sint sacerdotes, nec omnes  aequales, sed quòd sit orde in ecclesia, & gradus ecclesiasticae potestatis.
  -    2 Christiani an sint aliqui, quibus conuenire non possit  potestas ecclesiastica.  
  -    3 Mulieres, quòd nec sacerdotes esse possint, nec aliquem   ordinem aut potestatem ecclesiasticam habere, quae sit  de iure diuino.
  -    4 Abbatissae, & aliae monasteriorum & uirginum matres, quòd nullam habeant potestatem nec iurisdictionem spiritualem.
  -    5 Monachae an non teneantur obedire Abbatissae.
  -    6 Iure diuino quòd nullus alius de numero Christianorum praeter foeminas excluditur à potestate ecclesiastica, siue ordinis siue iurisdictionis.
  -    7 Potestas ecclesiastica siue ordinis, siue iurisdictionis.  quòd tota fuerit in Petro Apostolo.
  -    8 Apostoli omnes an habuerint potestatem immediate an      Christo, an solus Petrus à Christo, & alij à Petro.
  -    9 Potestatem omnem, quam Apostoli habuerunt, quòd  receperint immediatè à Christo, probatur.
  -    10 Apostoli, an aequalem acceperint cum Petro potestatem.
  -    11 Petrus, quòd inter Apostolos omnes fuerit authoritate, & potestate primus & princeps, cum summa supra totam ecclesiam potestate.
  -    12 Potestatem ecclesiasticam aliquam, quòd nullus alius  à Christo uideatur accepisse, praeter sacros Apostolos.
  -    13 Potestas ecclesiastica quòd non solùm fuerit in Aposto  lis, sed etiam in alijs.  
  -    14 Potestas omnis ordinis & iurisdictionis, quae priùs  erat in Christi Apostolis, quòdillis defunctis perseuerauerit in ecclesia, probatur.
  -    15 Gradus ecclesiae, quód perseueraturi sint in ecclesia  usque ad ultimum iudicium, & mortuorum resurrectionem.
  -    16 Potestas ordinis in ecclesia, quòd tota deriuata sit, &  pendeat immediatè ab episcopis.
  -    17 Petro Apostolorum principe defuncto, quòd aliquis ei  successerit cum simili & authoritate, & potestate iurisdictionis in totum orbem.
  -    18 Petro mortuo, quòd ecclesia habeat potestatem sub  rogandi, & instituendi alium loco illius, etiam si petrus nihil de hoc prius constituisset.
  -    19 Electio summi Pontificis ad quem spectaret cardinalibus deficientibus, negligentibus, aut perniciose inter  se dissidentibus.
  -    20 Electio summi Pontificis deficientibus cardinalibus,  &c. quòd non uideatur spectare ad totum clerum.
  -    21 Sedes apostolica in quocunque casu uacaret, manendo     in solo iure diuino, ad quem spectaret electio.
  -    22 Petrus beatus, quòd uel solus, uel cum alijs apostolis  potuerit constituere formam, & rationem, qua post  obitum eligeretur ei successor.
  -    23 Petrus beatus, quòd potuerit eligere, & designare  successorem, qui, eo defuncto, sine alia electione esset  summus Pontifex.  
  -    24 Eligendi summum Pontificem ratio, quae nuncseruatur in ecclesia, quòd non sit de iure diuino.
  -    25 Eligendi summum Pontificem ratio, quòd sitex consti  tutione, & authoritate ecclesiae, aut summorum Pontificum, quae eadem est, & eadem authoritate mutari  posset.
  -    26 Apostolis alijs quòd successerit nemo cum aequali potestate & authoritate iurisdictionis.
  -    27 Apostolorum aliorum quilibet à Petro, quòd potuerit  relinquere successorem, licet non uniuersalem, saltem  in quacunque prouincia uoluisset, qui esset uerus episcopus illius prouinciae.
  -    28 Apostoli, quòd non solùm potuerunt relinquere sibi  successores, sed etiam quilibet successorum eorum potuerit similiter sibi relinquere successorem.
  -    29 Episcopus quilibet, quòd in sua prouincia potuit condere legem, ut praesbyteri eligerent episcopum, uel  aliam formam institutionis dare, etiam sede Petri inconsulta.
  -    30 Petri successores, quòd potuerunt, & possunt pro suo  arbitrio episcopos creare in singulis prouinciis, &  quascunque leges de hac re priùs latas tollere, &  nouas condere, prouincias distinguere, & omnia  ad hoc spectantia pro suo iudicio, & potestate facere.  
  
  
      PRIVSQVAM uenianus ad solidam  & germanam ueritatem, oportet ut adulterinas, & falsas sententias excludamus: quod  ut commodius fiat, rursus propono quaestionem, An potestas ecclesiastica sit in omnibus  aut singulis Christianis. In cuius quaestionis  definitione licet omnes catholici authores satis conueniant, tamen neoterici haeretici incredibili arrogantia à tota ecclesia receptę sententiae aduersantur, asserentes, & contendentes omnes, Christianos ex aequo esse sacerdotes, nec esse aliquos gradus ecclesiastici ordinis in ecclesia. Nec tamen multis aut rationibus aut testimoniis hoc probare laborant, sed  suo more, uno, aut altero scripturarum loco in  suam sententiam detorto, mordicus haeresim  suam retinent, & factionem propugnant. Sed  uerba imprudentissimi in primis Lutheri ascribere satius est, in libro primo de abroganda  missa priuata. ita dicit, Nos omnes eodem quo  Christus, sacerdotes sacerdotio sumus, qui  Christiani filii Christi summi sacerdotis sumus: nec ex ullo Scripturae sanctae testimonio  id habetur, quod sacerdotes rasi & uncti aliqui in  nouo testamento dicantur distincti à laicis. &  paulo pòst, Stat irrefragabilis sententia, sacerdotes uisibiles, & à laicis diuersos in nouo testamento nullos esse, qui autem sunt, sine testimonio scripturarum & sine uocatione Dei sunt:     hoc autem quidest aliud, quam ex diabolo esse?  Et alibi dicit quod puer, & mulier, & qlibet Chri  stianus absoluere potest à peccatis. adducit illud.  1. Pe. 2. Vos autem genus electum, regale sacerdotium, gens sancta, populus acquis. &c. Et eodem   loco, Et ipsi tanquam lapides uiui superaedificamini domus spiritualis, in sacerdotium sanctum.  Constat autem Petrum loqui generaliter omnibus   fidelibus, & non solis ordinatis in sacerdotes.  Item Ioh. in Apoc. c. 5. Fecisti nos Deo nostro  regnum & sacerdotes. & Apoc. 20. Sed erũt sacer  dotes Dei & Christi eius. Quae omnia uult dicta esse de omnibus Christianis. Item illud. Matth.  18. Quodcunq; solueritis super terram, &c. generalissimè affirmat dictum esse oĩbus Christianis. 
  
   ¶ Contra omnes haereticos pono conclusionem,  Non omnes Christiani sunt sacerdotes eo modo, quo sunt sacerdotes ab ecclesia ordinati, id  est cum potestate consecrandi eucharistiam, &  absoluendi à peccatis. Vel ponatur sub aliis uerbis sic, Nec[article 1] omnes Christiani sunt sacerdotes, nec omnes sunt aequales, sed est ordo in ecclesia, & gradus ecclesiasticae potestatis. Hanc quaestionem totamq; hanc disputationem, quàm potero  paucis absoluam. Postquam enim nulla cum catholicis nobis concertatio est, sed solum cum haereticis,  nihil operaepretium facturum me puto, si religiosam, & piam prorsus concionem hoc argumeento diutius retinuero. Et alioqui clarissimi uiri,     Rofensis episcopus, & Iodocus Clitoueus de  hoc capite aduersus Lutherum doctissimè &  disertissimè scripserunt, quos scio uobis familiares esse. Probo igitur conclusionem totam  simul. Primò Paul. ad Roma. 12.
        {Roma. 12.}
 totam ecclesiam quasi quoddam corpus mysticum esse dicit, quòd uariis organis & membris sit compositum. Sicut in uno, inquit, corpore multa  sunt membra, omnia autem membra non eundem actum habent, ita multi unum corpus sumus in Christo, singuli autem alter alterius  membra: habentes autem donationes secundum gratiam, quae data est nobis, differentes,  &. 1. Cor. 12.
        {1. Corin. 12.}
 Si corpus unum est, & membra habet multa, omnia autem membra corporis  cum sint multa, unum tamen corpus sunt: ita  & Christus & corpus non est unum membrum,  sed multa. Si dixerit pes, quoniam non sum  manus, non sum de corpore, non ideo non  est de corpore? si totum corpus oculus, ubi auditus? si totum auditus, ubi odoratus? nunc  autem posuit Deus membra unumquodque  sicut uoluit. quòd si essent omnia unum membrum, ubi corpus? nunc autem multa quidem  membra, num autem corpus. Et in principio  illius. c. Diuisiones gratiarum sunt, idem autem Spiritus, & diuisiones ministrationum  sunt, idem autem Dominus, & diuisiones operationum sunt, idem uerò Deus, &c. Rogo, &     appello religiosas, & pias aures, si omnes in ecclesia aequales sunt, quo modo fecit Deus, ut  Paulus dicit uaria membra, manus, pedes, oculos, aures, in corpore ecclesiae? omnes sumus  oculi Luthero, ubi ergo pedes? aut quomodo  erit uerum, quod Paulus in eadem epistola &  cap. subiungit, Non potest autem dicere oculus manui, Opera tua non indigeo: aut iterum  caput pedibus, Non estis mihi necessarii? Certè si Lutherum audiamus, pedes poterunt dicere capiti, Non es nobis necessarium. sic enim  ipse docet, pedes hoc est plebem, sic non indigere capite, hoc est sacerdote, sed omnes eos  esse sacerdotes. Item in eodem loco Paulus, Et  quosdam quidem posuit Deus in ecclesia, primò Apostolos, secundò Prophetas, tertiò Doctores: & alios item gradus ecclesiae recenset,  ubi omnino uidetur sanctus Apostolus ex instituto uelle elidere arrogantiam eorum, qui  omnes in ecclesia aequare uolebant: uel rursus  superbiam reprimere aliquorum, qui in altiore gradu constituti, inferiores contemnebant:  aut certè plebem admonere, ne se eo minus in  corpore Christi contentos reputarent, quòd inter gradus ecclesiasticos non censerentur. In  eandem sententiam scribit ad Ephes. 4.
        {Ephes. 4.}
 Et ipse  dedit quosdam quidem Apostolos, alios autem Pro  phetas, alios uerò Euangelistas, alios autem Pasto   res, & Doctores, ad consummationem sanctorum,     in opus ministerii in aedificationem corporis  Christi: Iohan. item Apoc. 21.
        {Apoc. 21.}
 Ego Iohannes uidi  sanctam ciuitatem, nouam, descendentem de cęlo, à  Deo paratam, sicut sponsam ornatam uiro suo.  Qua ratione erit ecclesia ciuitas, in qua nulli  sint magistratus, nulli moderatores, & nullus  ordo ciuium, sed aequalitas, uel confusio potius,  & turba pro suo cuiusq; arbitrio & libidine agentium? Nec enim est ciuitas, ut Orator ait,  quaecunque in unum locum quorumeun que  hominum multitudo consistit. Idem Aposto.  1. Timot. 5.
        {1. Timoth. 5.}
 ut nemini citò manus imponeret:  certè ut sacerdotem consecraret. Idem 1. Timo.  4.
        {1. Timoth. 4.}
 Noli negligere gratiam quae in te est, quae data est tibi per prophetiam cum impositione manuum presbyteri. Et 2. Timoth. 1.
        {1. Timoth. 1.}
 Vt resuscites  gratiam, quae est in te, per impositionem manuum mearum. Titum praeterea admonet c. 1. ut  constituat per ciuitates presbyteros. In Actibus Apostolorum de Paulo, & eius collegis legitur constituisse per diuersas ecclesias presbyteros. Actuum 20.
        {Act. 20.}
 Paulus ad presbyteros  Asiae Miletum accersitos. Vos, inquit, posuit  Spiritus sanctus episcopos regere ecclesiam Dei.  Certè ipse Apostolus Paulus 1. ad Corinth. 3.
        {1. Corin. 3.}
   apertè distinguit plebem à sacerdotibus. Dei  enim sumus, inquit, adiutores, Dei agricultura estis. Sed uideo uobis ingratam esse orationem hanc sanè, in qua in re non dubia utarargumentis non necessariis: relinquam enim  primam hanc conclusionem tanquam certam, non omnes Christianos esse aequales  in potestate ecclesiastica. Certè Tertullianus,  cuius authoritas, quod ad antiquitates spectat grauissima est, de praescriptionibus haereticorum execratur, non solùm quòd noui hęretici dicunt omnes Christianos esse ex  aequo sacerdotes, sed ordinationes tam incertas. Ordinationes (inquit) eorum leues, temerariae, inconstantes: itaque alius hodie episcopus, cras alius, hodie diaconus, qui cras  lector, hodie presbyter, qui cras laicus: nam  apud eos laicis sacerdotalia munera iniunguntur.
  
   ¶ Sed ex hac quaestione emergere uidetur dubium non contemnendum, An[article 2] sint aliqui  Christiani, quibus conuenire non possit potestas ecclesiastica. Et primò quidem dubitatur de mulieribus, an sint capaces ecclesiastici ordinis, & potestatis. Et quidem uideri  possit, quòd sint, ex eo quòd Paul. ad Gala. 3.
        {Gala. 3.}
   dicit. quòd non est Iudaeus nec Graecus, non  est seruus, nec liber, non est masculus, nec foemina in Christo Iesu. quare non uidetur quòd  ad ministrandum Christo in ordine ecclesiastico foeminae reiici debeant in lege Christi. Item prophetia est (ut uidetur) tantae   dignitatis, sicut potestas ecclesiastica, quae      tamen mulieribus aliquando communicatur,  ut patet de Deborah, ut patet 4. Regum.
  
   ¶ Hoc non obstante pono conclusionem, Mulieres  [article 3] nec sacerdotes esse possunt, nec aliquem ordinem, aut potestatem ecclesiasticam habere,  quae quidem sit de iure diuino. Hanc conclusionem uideo placere omnibus authoribus, atque adeò, quanquam defendi contrarium non absurdè fortasse possit, tamen nemore iureconsultorum nouas conclusiones  afferamus, ex sententia doctorum probo hanc  conclusionem. Primò, Nam ordines, & potestates ecclesiasticae omnes ordinantur (ut  latè à nobis disputatum est) ad gubernationem populi, & directionem in finem spiritualem, sed ex sacris literis haec non possunt conuenire mulieri. unde. 1. Corin. 14.
        {1. Corin. 14.}
 Mulieres in  ecclesia taceant, non enim permittitur eis loqui, sed subditas esse: si quid autem uolunt discere, domi uiros suos interrogent, turpe  enim est mulieri loqui in ecclesia. Et ne quis  putet hoc esse Pauli praeceptum, & non iure  diuino, adiunxit, Si quisuidetur propheta esse  aut spiritualis, cognoscat quae scribo uerbis,  quia Domini sunt mandata. Et. 1. ad Timo. 2.
        {1. Timot. 2.}
   Mulier in silentio discat cum omni subiectio  ne, docere autem mulieri non permitto, nec  dominari in uirum, sed esse in silentio. Ita  etiam fuit constitutum in concilio Carthagineñsi, ut refertur 23 dist. c. mulieres. & Ambrosius  est in eadem sententia. ut 33. quaestione 5. c. mulie   res. Philosophus. 1. Ethicorum dicit, corruptionem esse reipu. ut principatus & administratio  ad foeminam deueniant. Item dominus nullam potestatem legitur commisisse mulieri, etiam sanctissimę, simul & sapientissimę matri, ut patet in coe   na, & post resurrectionem. Item non committitur eis, ut praesint uiris, sed contrà, ut sint subiectae. Vnde Gen. 3.
        {Gen. 3.}
 Sub uiri potestate erit. Et  quod profectò me plus mouet est, quòd in  tam longa annorum serie, in tanta copia optimarum, & sapientissimarum foeminarum,  nunquam ecclesia tentauit ad potestatem aut  ministerium ecclesiasticum aliquam assumere. Hoc  autem magnum argumentum apud me & in hac,  & similibus causis est, quod numquam factum est, cùm  fuerit magna occasio & copia faciendi, putem  ideo non esse factum, quod fieri nec licuerit nec  potuerit. Itaque sic puto nec licere quidem  foeminam quocun que diuino ordine sacrare: quod si secus actum sit, nihil omnino agi: sed  tamen etiam si hoc uerum sit, dubitari tamen  potest, an mulieres, quae in monasteriis uirginibus praeficiuntur, aliquam potestatem ecclesiasticam habeant, saltem iurisdictionis,  si ordinis habere non possunt, qualem Abbatissae usurpant, ferentes leges & praecepta ad  formam & morem episcoporum. Respondeo,     Nec de hac quaestione magnam uideo controuersiam inter theologos. Nam de iureconsultis uideant ipsi quid sentiant. Itaque ex sententia S. Tho. & meliorum theologorum pono  conclusionem, Abbatissae,[article 4] & aliae matres monasteriorum, & uirginum nullam habent potestatem spiritualem, nec iurisdictionem spiritualem. Probatur, Quia tota potestas spiritualis ortum habet à clauibus, mulier autem non  potest habere claues, quia sunt propriè sacerdotum: ergo nec iurisdictionem spiritualem. Et  licet aliqui habeant iurisdictionem spiritualem, qui non sunt sacerdotes, nec habent claues, nullus tamen habet iurisdictionem spiritualem, qui non sit capax & sacerdotii, & clauium. Et confirmatur hoc, Nam non sunt peioris conditionis religiosi professi, qui tamen  non sunt clerici quantùm ad hoc, quàm religio  sae foeminae: sed religioso non clerico, ut omnes dicunt doctores, non potest committi iurisdictio spiritualis: ergo multo minus foeminae cuicunque. Item non potest absoluere: ergo nec ligare. Certè non ad eandem spectat  potestatem. Item quicũque habet iurisdictionem   extra forum poenitentiae, potest excommunicare:  omnis enim iudex habet uim coactiuam: foemina hoc non potest: ergo. Item non habet scientiam spiritualem, nec ad eam spectat habere: ergo non potest iudicare de spiritualibus. Esset     enim periculosissimum committere salutem spiritualem animarum ei, qui iudicare non possit quid ex  pediat, aut noceat animarum incolumitati. Ex  quo sequitur, quod tales Abbatissae non possunt aliquid mandare in forma praecepti, putà in uirtute Spiritus sancti, & sanctae obedientiae, & sub  praecepto: nec si faciat, tenet factum, ita quòd  obliget tan quam praeceptum episcopi, aut Abba  tis, aut Prioris. Esset enim absurdum committere  huiusmodi potestatem, quę magnam eruditionem exigit, ad discernendum quae materia sit  digna tali censura, uel qualis sit huiusmodi obligatio, imò nec intelligere posset an quis  transgressus esset huiusmodi praeceptum.
  
   [[5]]¶ Et si quaerat quis fortasse, an non monachae   tenentur obedire Abbatissae? Dico quod tenentur  primò, quia tenentur seruare regulam suam, ubi  continetur obedientia Abbatissae. Secundò dico, quòd tenentur praeceptis eius ad modum,  quo filiae, uel filii tenentur obedire patri: peccant enim transgressores praeceptorum patris, nec  tamen pater habet iurisdictionem spiritualem: &  tandem tenentur obedire Abbatissae, sicut tenentur ad alia statuta suae regulae, ubi non est spiritualis praeceptio. Vel dico, quod absolutè nolle obedire Abbatissae, est mortale: sed Abbatissa non  potest facere noua praecepta. Haec autem  omnia dicta  sunt ratione iuris positiui, non diuini quamuis  enim mulier iure diuino o no possit habere, uel     ordinem, uel dignitatem spiritualem, & iurisdictionem, posset tamen habere potestatem  aliquam iurisdictionis spiritualis, sicut & laici  possent, nisi iura prohiberent: iura autem non  plus concedunt in hac parte Abbatissę, quàm  laicis.
  
   ¶ Vltima conclusio circa hanc materiam, Nullus[article 6] alius de numero Christianorum, praeter  foeminas, excluditur diuino iure à potestate  ecclesiastica, siue ordinis, siue iurisdictionis.  Vnde dico cum doctoribus, quòd etiam puer  potest fieri sacerdos, & amentes, & in uniuersim omnes Christiani. Et differentiam assignant doctores, quia illi peruenire possunt ad  statum, ubi possint commodè exercere potestatem. est enim impedimentum contingens,  secus in foeminis. Doctores tamen excludunt  pueros à consecratione episcopali iure diuino, ita, ut si puer consecretur in episcopum,  consecratio non teneat, sed certè non adeò graui ratione permoti. Atque adeò si concedimus posse in sacerdotem consecrari, non satisuideo quid obstet, quominus & episcopus possit ordinari, sed in medium hoc relinqui potest, nec quicquam habeo certi asserere.
  
   [[7]]¶ Diximus hactenus, in quibusnon sit, aut esse  non possit ecclesiastica potestas. Restat ut iam dicamus in quibus inueniatur huiusmodi potestas.  Et ut ad originem suam totam rem reuocemus, sit prima conclusio, Tota potestas ecclesiastica et ordinis & iurisdictionis fuit in Petro Apostolo.  Haec conclusio nota est ex Euangelio Mat. 16.
        {Matth. 16.}
 Tibi dabo claues regni caelorum, & super hanc petram   aedificabo ecclesiam meam. Et Iohan. ultimo
        {Iohan. ultimo}
,  Pasce oues meas. In ominibus Apostolis fuit  potestas ecclesiastica ordinis, & iurisdictionis.  Haec etiam nota est. Dictum est enim omnibus simul, Hoc facite in meam commemorationem: et, Quorum remiseritis peccata. & Quodcũque solueritis, &c. Luc. 22.
        {Luc. 22.}
 Mat. 18.
        {Mat. 18.}
 Ioh. 20.
        {Iohan. 20.}
   Sed est circa quaestionem hanc primum dubium,  [article 8] An omnes Apostoli habuerint potestatem immediatè à Christo, an solus Petrus à Christo,  & alii à Petro. Et de potestate quidem ordinis, de qua minus dubitandum uidebatur, non  omnino uidetur esse certum. Nam & Iacobus  ordinatus fuit episcopus Hirosolymitanus  post ascensionem Domini à Petro, Iacobo, &  Iohanne, ut habetur in c. porrò. d. 66. & Paulus, ac Barnabas ordinati etiam ab aliis fuerũt.  legitur enim. Actuum. 13.
        {Actuum. 13.}
 Segregate mihi Paulum & Barnabam. Et subiungitur, Imponentes illis manus, dimiserunt. ubi glo. in modum  ordinatorum. & tamen non est dubitandum,  quin Paulus tantam potestatem acceperit à  Christo, quantam alii Apostoli acceperunt.  Non enim certum uidetur, quòd omnes Apostoli habuerint totam potestatem ordinis à     Christo, quanquam de hac potestate satis doctores conueniunt. Sed de potestate iurisdictionis  bona pars Christianorum, & quidem grauissimorum, contendunt, solum Petrum habuisse à Christo eam potestatem, caeteros autem omnes à Petro.  Quod probant primò magnorum quidem uirorũ  authoritate, ut Anacleti, Cypriani, Aug. Leo  nis, Alex. Quorum ego uerba recitare supersedeo, eo quod re uera non significant id, quod authores huius sententiae uolũt. Si quis cupit uidere,  legat apud cardinalem Turrem Crematam libro. 2.  c. 54. sed eorum sanctorũtestimonia eò tendũt, ut  asseuerent solùm omnem authoritatem post Petrum,  à Petro habuisse originem, ab eóque pendere,  ipsúmque Petrum principem fuisse tum aliorum  Apostolorum, tum autem totius ecclesiae Christi:  quod tantum abest ut nos negemus, ut pro into   lerando errore contrariam sententiam habeamus. Sed  si testimoniis non efficiunt quod uolunt, rationibus hoc euincere conantur. Et prima ratio  eorum est, Nam Apostoli non habuerunt subditos  ab ipso Christo: ergo nec iurisdictionem, quae   nisi in subditos esse non potest. Antecedeñs probatur, Quia uel omnes homines, uel certos. Non  secundum: quia uoluntariè diceremus hos potius  quàm illos, cùm in Euangelio non habeatur: nec  omnes dedisse uidetur. fuissent enim multi Pasto   res, & ex aequo habentes plenitudinem potestatis  in ecclesia, qd in omni principatu uitiosum     est. Multitudo enim principum est pernitiosa, ut  Aristo. etiam dicit. 12. Metaphy.
        {Aristo.}
 &, Omne regnum   diuisum desolabitur Praeterea non esset unum  ouile, & unus pastor gregis Christi, si essent  multi pastores ex equo. Pręterea non uidetur quo   modo Petrus fuisset princeps & caput supra  alios Apostolos, si alii similem cum Petro à Christo potestatem accepissent.
  
   ¶ Verum ꝗa in contrarium uidetur stare Euangelium,  pono talem conclusionem, Omnem[article 9] potestatem, quam   Apostoli habuerunt, receperunt immediatè à Christo. Probatur primò, Omnibus dictum est Mat. 18.
        {Matth. 18.}
   Quaecumq; solueritis super terram, &c. Item omnibus,  Hoc facite in meam commemorationem. Item, Quorum remiseritis peccata, Ioh. 20.
        {Iohan. 20.}
 & Mat. ultimo
        {Matt. ultimo.}
,  Euntes in mundum uniuersum, prędicate Euangelium   omni creaturae. & Io. 20.
        {Iohan. 20.}
 Sicut misit me Pater  et ego mitto uos. Item Christus fecit eos omnes  Apostolos, ut patet Matt. 10.
        {Matt. 10.}
 & Mar. 3.
        {Mar. 3.}
 & Luc.  6.
        {Luc. 6.}
 &. 1. Cor. 12.
        {1. Cor. 12.}
 & ad Eph. 4.
        {Ephes. 4.}
 sed ad officium Apostolatus spectat potestas ordinis & iurisdictionis: ergo utramque habuerunt Apostoli à Christo. Vnde est considerandum, quod tria spectant ad dignitatem Apostolatus. Primum, authoritas gubernandi populum fidelem: secundum, facultas docendi: tertium, potestas miraculorum Hęc ostendumtur primò, Luc. 9.
        {Luc. 9.}
 scribitur, quod conuocatis Iesus  duodecim Apostolis, dedit eis potestatem super  omnia daemonia, & ut languores curarent, & misit     eos praedicare regnum Dei, & sanare infirmos.  Matt. quoque ultimo.
        {Matth. ultimo.}
 Dominus dixit eis, Euntes in mundum uniuersum, docete omnes geentes, baptizantes, & docentes seruare omnia,  quę mandaui uobis. In prima quoque epistola  ad Cor. c. 12.
        {1. Corin. 12.}
 Ipse posuit quidem Apostolos. glo.  dicit, omnium ordinatores, & iudices. Itaque  si Christus eos Apostolos fecit, nec Apostoli  esse poterant sine potestate ordinis & iurisdictionis: ergo utraque à Christo acceperunt.  Item non uidentur minorem potestatem alii  Apostoli recepisse à Christo, quàm Paulus: sed  Paulus omnem potestatem, quam habuit habuit à  Christo, ipse enim dicit ad Gala. 1.
        {Gala. 1.}
 quòd non  ab homine, nec per hominem habuit, potestatem. Et ad Gala. 2.
        {Gala. 2.}
 disertè dicit se nihil accepisse  ab aliis Apostolis, & nominatim à Petro. Qui  uidebantur inquit, aliquid esse, nihil mihi contulerunt. qui enim operatus est Petro in apostolatu circuncisionis, operatus est & mihi  inter Gentes. Pro certo ergo mihi uidetur pronuntiandum, & tenendum, Apostolos omnes  accepisse utranque potestatem à Christo:
  
   ¶ Sed superest dubium, An[article 10]  aequalem acceperint cum Petro: nam haec etiam quaestio in utramque  partem habet assertores. Sed quia ad maiora festinanti non uacat utriusque partis fundamenta  tradere, pro sententia, quam ueriorem puto, pono  conclusionem, Quòd Apostoli omnes habuerunt     aequalem potestatem cum Petro. Quam sic intelligo, quòd quilibet Apostolorum habuit potestatem ecclesiasticam in toto orbe, & ad omnes  actus ad quos Petrus habuit. Hęc probatur primò quo ad primam partem ex loco iam citato  Matth. ultimo. Euntes in mundum uniuersum,  &c. & sine exceptione, Quaecũque solueritis,  &c. Et quorum remiseritis peccata, &c. & Iohan.  20. Sicut misit me Pater, &c. Christus autem missus fuerat in totum orbem: ergo & in totum orbem ipse misit Apostolos. Secunda uerò pars,  quòd ad omnes actus, hoc uidetur posse probari ex eo, quod (ut dictum est) authoritas gubernandi est de ratione apostolatus: & non uidetur  quòd sit limitata, quia nulla ratione diceretur  quòd extendat se ad certos actus, & non ad alios  sed potius probatur ex gestis Apostolorum ipso  rum, qui ubique terrarum constituebant ecclesias,  & episcopos, & leges ferebant pro potestate:  nec apparet quid Petrus posset, quod non &  alii. Et Paulus ad Gala. 1.
        {Gala. 1.}
 &. 2. satis defendit se pa  rem potestatem cum Petro habere. Haec est  apertè sententia Cypriani
        {Cypria.}
 in epistola de unitate ecclesiae ad Nouatianum. & habetur. 24. q. 1.  Ego dico tibi hoc, Vtique erant caeteri Apostoli, quod Petrus, pari consortio praediti, &  honoris, & potestatis. Nec audienda est glo.  dicens hoc debere intelligi in ordine & dignitate consecrationis, non in potestatis plenitudine: ut patere potest ipsam epistolam diui Cypriani legenti.
  
   ¶ Et ne quisquam suspicetur me uelle quicquam   derogare de dignitate, aut pręrogatiua, aut primatu Petri, quem non solùm cum catholica ecclesia confitemur, sed etiam pro uirili defendimus:  pono aliam con clusionem, Petrus[article 11] inter omnes Apostolos fuit authoritate & potestate primus, &  princeps cum summa supra totam ecclesiam potesta   te. De hac conclusione à doctissimis uiris non  iusti solum, sed pręgandes libri confecti sunt, et edi   ti, at que adeò ego breui me hoc loco nunc expe   diam, paucis modo contentus Euangelii testimoniis. Primus locus est Mat. 10.
        {Matt. 10.}
 Duodecim autem   Apostolorum nomina sunt hęc. Primus Simon, ꝗ  dicitur Petrus. Et Luc. 6.
        {Luc. 6.}
 uocat Dominus discipulos suos, & elegit duodecim ex ipsis, quos  & Apostolos nominauit, Simonem, quem cogno   minauit Petrum, & Andream fratrem eius, &c. Et  eodem ordine nominantur & numerantur à Marc.  c. 3. & tamen nulla ratione Petrus potuit dici primus nisi dignitate apostolatus: nam ordine quidem uocationis, primus fuit Andreas frater Petri,  ut patet ex primo. c. Ioh.
        {Iohan. 1.}
 imò Andreas iam uocatus à Christo, ut refert Ioh. inuenit Simoneem   fratrem suum, & dixit ei, Inuenimus Messiam: & ad  duxit eum ad Iesum. Est praeterea insigne testi  monium, & omnino non refractario & obstinato intellectui apertissimum, Mat. 16.
        {Matt. 16.}
 ubi ad quęstionem Domini musantibus & cunctantibus aliis  discipulis, respondet Petrus, Tu es Christus filius   Dei uiui. Cui Dominus, Beatus es Simon Bariona, quia caro & sanguis non, &c. sed Pater meus,  &c. & ego dico tibi quod tu es Petrus, & super hanc  petram  aedificabo ecclesiam meam, & tibi dabo claues regni caelorum. Certè uel caeco notum esse potest pro tam praeclara confessione aliquid promissum Petro prae caeteris Apostolis. Item, Ego  orabo pro te, & tu aliquando conuersus, confirma fratres, &c. Luc. 22.
        {Luc. 22.}
 Nec obscurior locus  est ille Ioh. ultimo
        {Iohan. ultimo.}
 ubi cùm bis Dominus rogasset Petrum, an se diligeret plus aliis Apostolis, illo respondente se quidem amare, subiunxit bis, Pasce oues meas, pasce agnos meos.  Prorsus est hominis praeposteri, & peruersè  alio qui apertum testimonium interpraetantis, negare Christum eo loco uoluisse Petro pro maiori erga se amore maiorem etiam authoritatem  praestare. atque uel ex his duobus locis liquidò constat Petro integram authoritatem in ecclesia  commissam. Cui enim data est, si Petro est nega   ta? Licet etiam, ut dictum est, alii Apostoli habuerint aequalem potestatem cum Petro ad sensum suprà positum, tamen potestas Petri erat eminentior.  Primò, quia potestas Petri fuit ordinaria,  Apostolorum autem extra ordinaria. Secunda  quę sequitur ex hac, Potestas Petri erat perseueratura in ecclesia, non autem aliorum.     Tertiò, aliorum potestas nec supra Petrum, nec  supra se inuicem, Petri autem supra omnes alios.  Quartò, aliorum potestas subordinata Petri  auhthoritati. praeualuisset enim authoritas Petri contra authoritatem aliorum.
  
   ¶ Sed ut aliquando illum locum, Pasce agnos  meos, absoluam (nam difficilior alius restat) sit in  hoc argumento haec ultima conclusio, Praeter[article 12] sacros Apostolos nullus alius à Christo potesta   tem ecclesiasticam aliquam uidetur accepisse. et probatur etiam, quia in omnibus locis, ubi data est potestas, non erant discipuli. Hęc probatur, Nam si quis   quam alius accepisset: maximè fuissent ex numero septuaginta duorum discipulorum: sed illi nonuidentur accepisse: ergo de nullo est uerisimile  quod acceperit. De septuaginta duobus autem probatur. Nam Ioseph, qui cognominatus est Barnabas, erat unus ex discipulis, ut patet Act. 1.
        {Actuum. 1.}
 & tamen Actuum. 9.
        {Actuum. 9.}
 dicitur post asceñsionem Domini quod   erat Leuites. Non est autem credendum, si Christus  potestatem aliquam ecclesiasticam dedisset ei, quod fecisset solùm Leuitam, quia Dei perfecta sunt  opera. & Philippus, qui praedicauit Samaritanis, Actuum. 8.
        {Actuum. 8.}
 & baptizauit eunuchum Candacis  reginae, non fuit Philippus Apostolus, ut multi  putant, nec sine causa, quod ad baptismum ipsius, Samaritani non recepissent Spiritum sanctum: sed dicunt esse Philippum unum ex septem diaconis, de  quo Act. 6. &. 21. Hic igitur Philippus non uidetur     dubitandum quin esset de numero septuaginta  duorum cum post Apostolos non temere legatur alius  pręstantior prędicator, aut minister Euangelii,  ad quod opus delecti fuerunt discipuli, & tameñ  non erat presbyter, sed tantum diaconus. Imo septua   ginta illi diaconi, qui Act. 6.
        {Actuum. 9.}
 electi fuerunt administrandum mensis, creduntur fuisse de numero discipulorum. non enim ex neophytis fuissent assumpti ad tale ministerium, & tamen non   erant presbyteri, ut pro certo constat: imò reuera nullam habent spiritualem potestatem. Ergo  septuaginta duo Discipuli, nec fuerunt à Christo ordinati, nec habuerunt potestatem aliquam  ecclesiasticam, quae sine ordine non est. Restat  ergo conclusio uera, quod praeter Apostolos nullus  alius accepit à Christo potestatem ecclesiasticam: atque ita habemus primam originem potestatis ecclesiasticae. fuerunt enim & primi &  soli, qui à Christo domino & redemptore nostro hanc potestatem acceperunt duodecim  Apostoli.
  
   ¶ Superest nunc tractare, qua ratione haec potestas deriuata est usque ad nos, & perseuerat  in ecclesia, et sic erit absolutum totum negotium, qd   suscepimus de subiecto potestatis ecclesiasticę.  Sit ergo de hac quęstione prima propositio,  Potestas[article 13] ecclesiastica non solum fuit in Apostolis: sed etiam in aliis. haec est nota ex scripturis.  Nam Paulus constituit episcopum Titum. & Timotheum, ut patet. 1. Timo. 4. &. 2. ad eundem. 1.  & ad Tit. 1. & ad Eph. idem Apostolus dat pręcepta & rationem instituendi, & creandi presbyteros. 1. Timo. 3. & ad Titum. 1. & Act. 20. Pauluslo quitur ad presbyteros Asiae. & Io. in Apoc. meminit episcopi Laodiceae. ergo praeter Apostolos aliqui alii habuerũt potestatem ecclesiasticam.  ¶ Secunda propositio, Defunctis[article 14] Apostolis  Christi, perseuerauit in ecclesia omnis potestas ordinis & iurisdictionis, quae prius erat  in Apostolis. Probatur, Gradus potestatis ecclesiae sunt instituti à Christo non solum pro  tempore Apostolorum, sed in totum tempus, quo  perseueratura erat in ecclesia: ergo perseuerauerunt in ecclesia post decessum Apostolorum.  Antecedens patet ad Ephesi. 4.
        {Ephe. 4.}
 Et ipse dedit  quosdam quidem Apostolos, alios autem Pastores, & Doctores ad consummatione Sanctorum, in opus ministerii, in aedificationem corporis Christi, donec occurramus omnes in unitatem fidei, & agnitionis filii Dei, in uirũ  perfectum, in mensuram aetatis plenitudinis  Christi. Ex quo loco patet, quod[article 15] gradus ecclesię  sunt perseueraturi in ecclesia usque ad ultimũ  iudicium, & resurrectionem mortuorum. Item  ut Pau. dicit ad Heb. 7.
        {Hebr. 7.}
 Translato sacerdotio, necesse est ut legis translatio fiat. Ergo amisso sacerdotio, etiam necesse est ut lex amittatur. ergo si  in ecclesia non esset sacerdotium institutum à Christo,     nec etiam esset lex Christi. lex autem Christi est aeterna, est enim testamentum eius aeternum, ut Pau.  ait ad Heb. 13. & Baruch. 2.
        {Baruch. 2.}
 Statuam eis testamentum alterum sempiternum. Et in eodem. c. 4. uocat  legem Christi legem sempiternam. ergo necesse est  ut perseueret sacerdotium à Christo institutum.  In sacerdotio autem omnis spiritualis potestas ĩtelligitur, & includitur. Item non esset Christus sacerdos in aeternum, ut Propheta & Paulus appellat,  si eius sacerdotium cadere & perire debuisset: non   enim est Christus sacerdos nisi in ecclesia. Item   est praeceptum in ecclesia, de sumptione eucharistiae, ut patet Ioh. 6.
        {Iohan. 6.}
 Nisi manducaueritis carnem,  &c. Sed sine sacerdotio eucharistiae consecratio  fieri non  potest: ergo. Item saltem constat Apostolos  reliquisse episcopos, & presbyteros, ut de Paulo non semel scriptum est: & potestas illorum  non expirauit Apostolis defunctis: ergo potestas in ecclesia fuit etiam defunctis Apostolis,  potestas (inquam) ecclesiastica.
  
   ¶ Tertia propositio, Tota[article 16] potestas ordinis in  ecclesia deriuata est, & pendet ĩmediate ab episcopis. Volo dicere, quòd sicut Apostoli, & illi  soli habuerũt iure diuino ordinare, & consecrare presbyteros, & alios inferiores ministros, ita  omnes, & soli episcopi hoc habent etiam iure diuino. Et quod episcopi habeant hanc potestatem, patet. 1. Timo. 5.
        {1. Timo.}
 Manus citò nemini ĩposueris. qđ  de ordinatione presbyteri intelligendum omnes sancti docent. Et c. 5. instituit Timotheum,  quales presbyteros eligere debeat. Oportet in  quit episcopum irreprehensibilem esse, unius  uxoris uirum, &c. quòd de presbytero intelligendum patet, ex eo quòd statim subiicit quales oporteat esse diaconos. & ad Titum. 1.
        {Tit. 1.}
 Huius rei gratia reliqui te Cretae, ut constituas per  ciuitates presbyteros si quis sine crimine est.  Nec de hoc inter catholicos est dubitatio episcopos hanc habere potestatem. Et quod soli episcopi habeant, uidetur, quod nunquam legimus ordi  nationes factas nisi ab Apostolis, uel ab episcopis aliis. Vnde etiam Actuum 14.
        {Act. 14.}
 de Paulo &  Barnaba legitur, quod constitutis Lystrę, & Iconio,  & Antiochiae per singulas ecclesias presbyteris, decesserũt. Et Dionisius Apostolorum discipulus, & Synchronius libro de ecclesiastica hierarchia, ubi formam ecclesiasticam ab Apostolis  traditam disertè, & copiosè tractat, solis Pontificibus ordinationem ministrorum tribuit,  imò nec oleum sanctum, quo sacrantur presbyteri, ab alio, quam à Pontifice docet confici posse. Item potestas ordinis est iuris diuini: ergo  non est usurpanda nisi ab eis, quibus constat iure diuino commissum, tales sunt soli episcopi:  ergo &c. Item consuetudo uniuersalis ecclesiae semper tenuit, ut soli episcopi ordinationes faciant: & est, ut supra dixi, grauissimum  argumentum, quòd nunquam factum est, ideo     non esse, quia non licuerit, aut certè non potuerit. Itaque impium, & hęreticum est credere,  quod noui hęretici putant, sacerdotem uel plebis  electione, uel quacũque alia ratione, quàm episcopi consecratione constitui posse. Verum est, quod   qui teneret episcopum à presbytero non differre  conone, sed sola potestate, & iurisdictione,  consequenter necessario haberet concedere quem̃libet presbyterum posse etiam presbyteros consecrare: nam potestas iurisdictionis non facit  potestatem consecrandi. Sed quia illam senteñtiam existimo falsam, ut suo loco patebit, per  seuero in conclusione posita, quòd omnibus,  & solis episcopis conuenit ordinatio ministrorum. Nec nunc disputo, an ex priuilegio summorum Pontificum Abbates aliqui habeant conferre aliquos ordines, uel minores uel etiam  maiores. si enim aliqui ordines non sunt iuris  diuini, ut certò constat de minoribus, non est  dubitandum quin collatio illorum committi  possit non episcopo. Si uerò maiores omnes  iuris diuini sunt, quod in praesentia non puto,  profectò uidetur nec committi etiam posse nisi episcopis, qui soli iure diuino habent: quanquam non est eadem ratio de presbyteratu, &  diaconatu, ut fateor, sed hoc omnino uideprobabilibus, quòd nec etiam diaconi ordinari possent nisi ab episcopis, siquidem iuris diuini ille ordo est.
  
      ¶ Quarta propositio, Defuncto[article 17] Petro principe Apostolorum, aliquis successit Petro cum simili  authoritate, & potestate iurisdictionis in totum   orbem. Probatur à sancto Tho. 4. contra Gent.
        {S. Tho.}
   c. 76. Christus sic instituit ecclesiam, ut esset  usque in seculum duratura. Vnde Esa. 9.
        {Esa. 9.}
 Super  solium Dauid, & super regnum eius sedebit, ut  confirmet illud, & corroboret in iudicio & iustitia à modo, & usq; in sempiternum. Sed Christus ędificauit ecclesiam super Petrum, ut ipse  dicit Mat. 16. ergo opus fuit, ut eo medio sublato, alius loco ipsius subrogaretur. Item in ueteri lege à Deo instituta semper fuit unus summus Sacerdos. Patet Deutero. 17. & aliis locis.  Hoc est quod Augusti. 24. quaestio. 1. c. quodcunque. dicit, quòd cum Petrus accepit claues, accepit non tanquam priuatus, sed nomine ecclesiae: hoc est, data est ei potestas, quae   esset duratura in ecclesia, in cuius aedificationem Christus dedit. Vnde sicut Adam quaedam dona habuit personalia, que in posteros transfundere non potuit, ut plenitudinem omnium scientiarum, quaedam autem communia statui innocentiae, ut iustitiam, gratiam, immortalitatem: sic & Petrus priuata dona habuit, quaedam in quibus successorem non habuit (nec enim erat  necesse) ut gratiam miraculorum, donum  linguarum: quaedam uerò accepit, in posteros translaturus, ut potestatem clauium, quam   non sibi, sed ecclesiae accepit. Item ille ordo,  à principio constitutus à Christo in ecclesia,  ut scilicet esset unum caput, & unus princeps  super omnia in tota ecclesia, erat conuenientissimus ad administrationem ecclesię. Quod constat  non solum facto ipso Christi, cuius est summa  sapientia, & prouidentia, sed etiam consensu, etiam   meliorum Philosophorum, qui Monarchiam  aliis principatibus praeferunt, ut constat ex Aristo. in Politicorum, & Ethicorum libris, & Metaphysicorum. Sed Christus non minus diligit  nunc ecclesiam suam, quam tunc diligebat, cum etiam  promisit se nobis adfuturum usque ad consummationem seculi, Matt. ultimo.
        {Matth. ultimo.}
 ergo nullo modo est uerisimile, quod uoluerit, defuncto Petro,  mutare rationem, & formam administrationis  ab ipso Petro institutam, ut scilicet esset unus  princeps totius potestatis ecclesiasticae. Nec  enim Petrus principatum in suum commodum   acceperat, sed in utilitatem, & aedificationem  ecclesiae. Et re uera non minus perniciosus fuit  error negantium perseuerare in ecclesia unum  Pontificem, cui omnes Christiani subesse teneantur, quàm corum, qui omnes Christianos  aequales uolunt esse. hic enim maiorem orbis  Christiani partem primò in schismata deduxit,  deinde ab ecclesia alienauit, postremò in impientissimam Mahumeti perfidiam impulit.     Certè qui beato Petro principatum non negant, nulla ratione se tueri possunt, quin unũ  etiam nunc summum Monarcham in ecclesia  concedant. In hanc sententiam sunt aperta testimonia Ignatii, Cyrilli. Chrysost. & aliorum  doctorum Graecorum, imò & Conciliorum  in ipsa Graecia celebratorum. Nam de Latinis authoribus & Synodis ne dubitandum quidem  est: quin omnes in unam hanc sententiam conspirauerint Sed esto ut ita sit, sicut certò est, ut in  ecclesia semper sit unus successor Petri cum pari etiam dignitate, & authoritate. Superest inquirendum, qua uia, qua ratione ea dignitas, &  potestas Petri, deriuari, & perueniri possit ad  alium. Nec enim ex morte Petri ad unum aliquem certum suprema illa potestas attinebit.
  
   ¶ Sit pro hac quaestione in ordine quinta  propositio, Petro[article 18] mortuo, ecclesia habet potestatem subrogandi, & instituendi alium loco illius, etiam si Petrus nihil de hoc prius constituisset. Hęc probatur. Licet enim ecclesia (ut  in relectione priori declaratum à nobis est) non   posset potestatem spiritualem constituere, nec  (ut ita dicam) formaliter in se habet, ut suprà  explicauimus: tamen semel constituta à Christo potestate, non uidetur, quòd ecclesia sit peioris conditionis ad eligendum sibi principem,  quàm ciuilis respublica, quae quocunque casu, deficiente principe, potest sibi alium constituere. Item, ut dictum est, hęc potestas opor  tebat ut perseueraret in ecclesia, sed defuncto  Petro, & nihil de successore prouidente, nec  statuente, ut contingere poterat, non restabat  aliud medium, nisi per electionem ecclesiae. Ergo ecclesia poterat alium eligere. Et confirmatur, Quia nunc etiamsi aut bellum, aut pestilentia, aut alia calamitas, aut casus absumeret  Cardinales omnes, non uidetur dubitandum  quin ecclesia posset prouidere sibi de summo  Pontifice: aliâs uacaret perpetuò illa sedes, quae   tamen perpetuò debet durare. Item illa potestas  est communis, & spectat ad totam ecclesiam. ergo à tota ecclesia debet prouideri, & non ab aliqua peculiari ecclesia, uel certo ordine, aut genere hominum: imò negligentibus Cardinalibus, aut perniciosè dissidentibus, ecclesia posset sibi prouidere.
  
   ¶ Sed an ab omnibus Christianis? Respondeo,  & sit sexta propositio, Electio[article 19] summi Pontificis in tali casu spectaret ad solum clerum, & nullo modo ad populum. Probatur, Quia administratio rerum spiritualium nullo modo spectat  ad laicos, ut aliâs à nobis probatum est: sed institutio summi Pontificis maximè spectat ad  gubernationem, & administrationem rerum  spiritualium: ergo nullo modo spectat ad laicos. Item electio presbyterorum, aut episcoporum non spectat ad plebem, ut suprà latè     probatum est. ergo multominus electio summi Sacerdotis. Item populus non potest iudicare merita & qualitates requisitas ad dignitatem summi Pontificis, nec examinare, & discernere inter dignum, & indignũ: ergo electio,  uel institutio non spectat ad plebem. Esset  enim absurdum, ut prouidentia Sacerdotii  commissa esset illis, qui nisi fortè & casu  non possent rectè prouidere. Item, Quia talis  electio esset prorsus impossibilis, cùm esset  impossibile ut totus populus conueniret ad  eligendum, nec postquam conuenissent, possent, ut maior pars unum & eundem optaret.
  
   ¶ Septima propositio, Imò,[article 20] non uidetur etiam   talis electio spectare ad totum clerum: quia licet ad omnes clericos spectet administratio  spiritualium, tamen non omnia spectant ad  omnes, sed citra episcopos omnes habent certa & limitata ministeria, extra quae non extendit se eorum officium, ut diaconi ministrant presbyteris: prebyteri autem ministrant  sacramenta: nec ea quae sunt authoritate, spectant ad officium eorum, & eadem ratione uix  conuenire posset clerus totius orbis ad talem  electionem.
  
   ¶ Vnde sit octaua propositio, In[article 21] quocunque casu uacaret sedes apostolica, manendo  in solo iure diuino, electio spectaret ad omnes episcopos Christianitatis. Probatur, Quia  ipsi sunt pastores gregis, & curatores, & tutores, & tota administratio ecclesiastica citra  summum Pontificem spectat ad eos, & omnia possunt per se, quae inferiores omnes  possunt. Dico enim quòd quomodocunque,  siue instituto, siue casu omnes episcopi Christiani conuenirent, in tali casu episcopi possent eligere unum summum Pontificem tantae authoritatis, sicut fuit beatus Petrus, etiam  reclamantibus omnibus uel maiori parte laicorum, aut etiam clericorum.
  
   ¶ Sed quia haec forma esset etiam uehementer difficilis, ac penè impossibilis: sit nona  propositio, Beatus[article 22] Petrus, uel solus, uel  cum aliis Apostolis potuit constituere formam, & rationem, qua post obitum eligeretur ei successor. Probatur breuiter & clarè,  quia habebat plenitudinem potestatis & administrationis ad ferendas leges conuenientes  ecclesiae, sed haec erat una lex etiam necessaria ad  gubernationem ecclesiae de electione summi Ponti   ficis: ergo potuit eam condere. Secundò probatur,  Tota ecclesia posset hanc legem facere, imò facta  est in Conciliis: ergo Petrus potuit, quia aliâs non      habuisset summam potestatem. Et confirmatur, Quia omnis alia forma eligendi, seclusa lege lata à Petro erat uel impossibilis, si à tota  ecclesia, uel à toto clero: uel saltem magna occasio schismatum, si per omnes episcopos deberet fieri. ergo omnino hoc expediebat, ut lege daretur certa uia & ratio eligendi. Verum  circa has propositiones oritur dubium. nam  Episcopus Romanus est summus Pontifex. ergo dato quod Petrus decessisset, sufficiebat Romanus clerus ad eligendum Episcopum Romanum, & per consequens summum Pontificem. Et augetur dubium. Nam (ut ex historia habetur) aliquando uel clerus Romanus, uel populus summum Sacerdotem eligebant. Respondeo primò, An Episcopus Romanus sit iure  diuino summus Sacerdos, inferiùs (si uacauerit) disputaturus sum. Secundò dico, quòd si  clerus, aut populus Romanus aliquando hoc  iuris habuit, ut eligeret summum Pontificem,  hoc fuit certè, uel lege de hoc lata, uel consuetudine recepta, & non iure diuino. Nam etiam  eligente Romano clero, si Episcopi Christiani  ratam habebant electionem, hoc satis esse potuit, ut illa forma electionis per aliquam aetatem̃  seruaretur.
  
   ¶ Decima propositio, Beatus[article 23] Petrus potuit  eligere sibi & designare successorem, qui defuncto Petro, sine alia electione esset summus Pontifex. Haec propositio non recipitur  à theologis recentioribus, quòd sint pontificiae dignitati aliquanto infestiores quàm deceret alioqui pios, et Christianos scriptores. Sed  probatur primò ex facto Petri, qui (si fides habenda est uera narrantibus) Clementem uiuens  ipse uiuentem in pontificem nominauit, ut habetur. 8. q. 1. c. si Petrus. ex authoritate Iohan.  scilicet tertii qui fuit temporibus Iustiniani.  Item probatur manifesto & inuicto argumento, Nam, ut probatum suprà est, poterat ferre  legem de electione successoris: sed potuisset  ferre legem, ut uiuens Pontifex eligeret succes  sorem, imò illa lex uidetur futura conuenientissima ad tollenda schismata, & ambitiones.  Sicut apud Romanos durante adhuc magistratu Consulum designabantur futuri Consules, quare non ita potuit fieri de summo Pontifice? Item potuit ferre legem, ut Episcopus  uiuens nominaret sibi successorem, quare non   potuit de summo Pontifice? Sequitur consequenter, quòd tantundem potuit facere quilibet successor Petri. Patet, quia habuit eandem  potestatem.
  
   ¶ Vndecima propositio, Ratio[article 24] eligendi sum  mum Pontificem, quae nunc seruatur in ecclesia, non est de iure diuino. Haec nota est ex  praecedentibus, quia exclusa humana lege, spectat ad Episcopos. Item, Nusquam inuenitur     in toto iure diuino. Item, Petri successores potuerunt eam mutare, ut dictum est. Item, non semper  hoc modo fuit facta. Et ultimo, quia ordo  Cardinalium, qui nunc sunt electores, non est iure diuino.
  
   ¶ Vltima propositio, Ratio[article 25] eligendi summum  Pontificem, est ex constitutione & authoritate  ecclesiae aut summorum Pontificum, quae eadem   est, & eadem authoritate mutari posset. Haec est  ratio & origo qua authoritas & dignitas beati  Petri ad nos usque perseuerauerit, & duratura  est in finem seculi.
  
   ¶ Superest ut agamus de successoribus aliorũ  Apostolorum. de quo sit prima propositio, Nemo[article 26] successit aliis Apostolis cum  aequali potesta  te & authoritate iurisdictionis: hoc est, ut in  toto orbe haberet plenitudinem potestatis, sicut ꝗlibet Apostolorum habuisset, ut suprà ostensum est. Haec probatur primò ipso facto. De nullo enim legimus, quod se gesserit pro episcopo uniuersalis ecclesiae, praeter Romanum Pontificem,  sed proximi quique Apostolorum, uel Hierosolymitanus, uel Antiochenus, uel alterius urbis episcopus dictus est. Secundò, Quia illa potestas uniuersalis in aliis Apostolis fuit extraordinaria, & personalis, ut dictum est (& sic non   potuerunt eam successoribus relinquere) & sola  potestas Petri erat ordinaria, & in perpetuum  duratura: ab ecclesia autem nullus recipit tam amplam potestatem, quae etiam sine suo capite nihil  potest: nec à summo Sacerdote, hoc est, uel Petro, uel Clemente, legimus quicquam subrogatum cuiquam Apostolorum cum illa potestatis amplitudine. Tertiò, Fuisset maxima occasio schimatis & dissensionum in successoribus, qui non erant in gratia confirmati, si prouincias non habuissent distinctas.
  
   ¶ Secunda propositio, Quilibet[article 27] aliorum Apostolorum à Petro potuit relinquere successorem, licet non uniuersalem, saltem in quacumque prouincia  uoluisset, qui esset uerus episcopus illius prouinciae. Hanc propositionem scio non placituram  omnibus doctoribus, tum theologis, tum iureconsultis, nec episcopis Cardinalibus, Turre Crema. & Caieta. Omnes enim illa persuasio semel inuasit, omnem potestatem iurisdictionis ita dependere à Romano pontifice, ut  nullus possit habere nec minimam quidem spiritualem potestatem, nisi ex mandato, uel lege  ipsius post Apostolos quidem, qui ex singulari priuilegio habuerunt à Christo, quod  nullus alius potest habere nisi à Petro. Sed  probo primò hanc propositionem apertè, Quilibet Apostolorum potuit uiuens  creare episcopum in quacunque prouincia,  & ille non amitteret potestatem defuncto Apostolo: ergo potuit relinquere successorem. Antecedens est notum, quia Paulus constituit Titum & Timotheum, & idem iuris habuerunt alii Apostoli: & in hoc sensu propositio à nemine negari potest. Sed dico eam esse ueram in sensu, in quo diximus Petrum potuis  se nominare successorem: id est qui re uera non   haberet potestatem nisi post obitum Apostoli: ita inquam potuit Iohannes in Asia nominare Ignatium, ut post se episcopus esset in ea  prouincia. Hoc probatur, Nam ut suprà abundè  probatum est, nec alii diffitentur, caeteri Apostoli uiuentes ę qualem habuerunt potestatem  cum Petro: ergo potuerunt condere legem, utuiuems ipse eligeret sibi successorem. ergo potuit  illa lege ipse primus eligere. Certè de authoritate non uidetur dubitandum eis, qui concedunt  aequalem authoritatem aliis Apostolis cum Petro.  Et si Petrus poterat talem legem ferre in prouinciis, quare Paulus non potuisset? Imò certum est non indigere alios Apostolos expectasse mandatum Petri ad omnia quaecũque opus  erant in prouinciis. Atque adeo uidetur mihi  propositio non solùm probabilis, sed de qua  dubitari non potest.
  
   ¶ Tertia propositio, Non[article 28] solùm Apostoli  hoc potuerunt, sed quilibet successorum similiter potuit relinquere sibi successorem. Haec  probatur apertè ex secunda. Nam lata lege à  Iohanne, uel Paulo, ut uiuens episcopus nominaret successorem, potuisset Titus nominare  alium. Sed ultrà addo (quod difficiliùs uidetur,  sed puto non minùs uerum) quòd etiam si de  hoc nulla lex esset lata à Paulo, potuit Titus,  & Timotheus nominare sibi successorem, inconsulto etiam successore Petri: & simile de omnibus aliis episcopis. Probatur, Quia episcopus   est pastor, & gubernator prouinciae iure diuino. ergo si maiore potestate non impediretur,  potest facere omnia, quae expediunt ad salutem suae prouinciae: sed hoc potuit maximè eo  tempore esse expediens, ut uiuens episcopus nominaret successorem: ergo potuit hoc facere, imò & legem ferre, ut hoc modo perpetuò fieret. Vnde enim habemus, quòd episcopus possitlegem condere de electione abbatis,  uel parochi, uel de quacunque alia re, & non  de electione episcopi? Et confirmatur, Quia  certè non solùm hoc uidebatur possibile, &  conueniens, sed omnino eo tempore necessarium. Quomodo enim defuncto in ultima India episcopo, potuissent expectare mandatum  Petri ad sufficiendum nouum episcopum? Et  haec omnia dicta sunt quantùm ad potestatem  iurisdictionis. Nam quo ad potestatem ordinis, si episcopatus dicit ordinem uel potestatem   distinctam à presbytero, & à iurisdictione, sicut uideo placere penè omnibus: oportuit praeter electionem concurrere aliquam consecrationem, tam ad institutionem papae, quàm episcoporum: sed illam potuit facere quilibet episcopus uiuens, sacrando successorem uel etiam uno defuncto, episcopus alterius prouinciae potuit ordinare successorem prius electum, &  nominatum.
  
   ¶ Vltima propositio, Quilibet[article 29] episcopus in  sua prouincia potuit condere legem, ut presbyteri eligerent episcopum, uel aliam formam institutionis dare, etiam inconsulta sede Petri.  Haec sequitur ex aliis. Nam potuit leges conue  nientes prouinciae facere de hac re, sicut de  aliis. Ecce rationem, quomodo authoritas, &  dignitas episcopalis potuit deriuari successiuè  ab uno in alterum usque ad nos, & per episcopos omnis alia potestas inferior. Sed his non  obstantibus (ne quis putet me uelle derogare  Romanae sedi, & dignitati) pono aliam conclusionem, Successores[article 30] Petri potuerunt, & possunt pro suo arbitrio episcopos creare in singulis prouinciis, & quascunque leges de hac reprius latas tollere, & nouas condere, & prouincias distinguere, & omnia ad haec spectantia  pro suo iudicio & potestate facere. Omnia  enim quae dicta sunt, intelligenda sunt, nisi à  sede Petri aliter prouideatur. Haec propositio  probatur clarè, Quia Petro dictum est absolu   tè, Pasce oues meas, sine aliqua exceptione.  Ergo ad Petrum spectat omnis administratio     sine limitatione, & per consequens etiam creatio episcoporum. Si enim quicunque aliorum  Apostolorum hoc poterat, & fecerunt, ut constat, multo magis ad Petrum & successores Petri. Ex quo patet corollarium, quòd nunc non   potest episcopus fieri nisi secundum formam  traditam à summis Pontificibus: & si secus tẽtatum fuerit, nihil efficietur ratum, sed totum  erit irritum, & inane. Dico uerò quantum ad  authoritatem iurisdictionis: nam quod ad consecrationem spectat, secus est. Secundò sequitur, quòd tota potestas ecclesiastica, siue ordinis, siue iurisdictionis, mediatè, uel immediatè tota pendet à sede Petri. Patet,  quia ab illa sede pendent episcopi: ab eis presbyteri, & omnes inferiores ordines, & potestates.  
  
   Laudetur Christus  in aeternum,  Amen.  
  
   *  
  
  
  
[ *De potestate civili* ]
        REVERENDI PATRIS  FRATRIS FRANCISCI A VICTORIA RELECTIO  DE POTESTATE  CIVILI.
  
     SVMMA.
  -    1 Potestas omnis seu publica, seu priuata, qua respublica secularis administratur, quòd non solum iusta &  legitima sit, sed ita Deum actorem habeat, ut necorbis totius consensu tolli, aut abrogari possit, ostenditur.
  -    2 Potestas, quòd sit duplex, publica, & priuata.
  -    3 Potestatis ciuilis finis quis sit.
  -    4 Hominis miseria recensetur. Et quid faciendum opor  tuit, ut illius necessitatibus consuleretur.
  -    5 Ciuitatum, rerúmque publicarum fons & origo, quòd  non fuerit inuentum hominum, sed tanquam à natura profectum.  
  -    6 Potestatis ciuilis causa efficiens quae.
  -    7 Respublica unde habeat potestatem ciuilem. Et de causa materiali eiusdem potestatis. Et penes quem iure  naturali & diuino resideat.
  -    8 Monarchia, siue regia potestas, quòd non solùm iusta sit, & legitima, sed quòd reges etiam à iure diuino  & naturali habeant potestatem, & non ab ipsa republica, aut prorsus ab hominibus.
  -    9 Potestates, quibus infidelium respublicae gubernantur, an sint legitimae. Vel, an inter paganos sint legitimi principes, & magistratus.
  -       10 Potestatis publicae secularis tres causae explicantur.
  -    11 Libertas, quòd non sit minor in regali principatu,  quàm in aristocratico, & democratico.
  -    12 Respublica, quòd tota possit puniri licitè pro peccato regis.
  -    13 Bellum quando nullum esset iustum.
  -    14 Reipublicae sicut maior pars regem supra totamrem  publi. constituere potest, alijs inuitis: quòd ita pars  maior Christianorum, reliquis etiam renitentibus monarcham unum creare iure possit, cui omnes principes & prouinciae parere teneantur.
  -    15 Principum leges, & constitutiones quomodo obligent  in foro conscientiae. Et quid de praeceptis parentum in  filios, & maritorum in uxores.
  -    16 Lex humana & diuina in quo differant, & in quo  etiam conueniant.
  -    17 Lex diuina quòd sicut habet uim obligandi ad culpam,  ita & lex humana.
  -    18 Legum humanarum transgressores, ad quam culpam  obligentur, ad mortalem, an ad uenialem solúm.
  -    19 Leges humanae quando obligent ad mortale, & quando ad ueniale, qualiter dignosci poterit.
  -    20 Rex si uellet non obligare ad culpam, an posset.
  -    21 Leges ciuiles, an obligent legislatores, & maximè reges.
  -    22 Legis ratione cessante, an cesset obligatio.
  -    23 Tyrannorum leges an obligent.
  -    24 Praecepta parentum, quòd eodem modo obligent, sicut  leges ciuiles. Et idem de praeceptis maritorum in uxores.  
  
  
      OFFICIVM, ac munus Theologi  tam latè patet, ut nullum argumentum, nulla disputatio, nullus locus  alienus uideatur à theologica professione, & instituto. Et fortasse hoc etiam in  causa est, sicut de Oatore dicit Cicero, cum in  omni disciplinarum genere, omnibúsque artibus tam pauci inueniantur, & clari, & excellentes uiri: tanta sit, ne plus exigam, theologorum bonorum inopia, & solidorum. Est autem Theologia omnium disciplinarum, studiorúmque orbis prima, quam Graeci θεολογίαν   uocant. Quare nihil mirum uideri debet, si non   tam multi in tam difficili re sanè absoluti inueniantur. In tam igitur magno solo, ac latè patenti scripturarum omnium doctorum campo  cùm infinita suppeterent, unum potissimum locum mihi delegi: certè si pro sua dignitate à  me tractari ualeat, dignum uestro conspectu,  uiri ornatissimi, & doctissimi. Locus itaque  est de republica: de qua re cùm grauissimi, &  eruditissimi uiri multa disseruerint, plura tamen supersunt. Et quoniam argumentum amplius est, quàm ut una disputatione expleri  posset, de potestate publica & priuata, qua respublicae gubernantur, hodie negotium suscepi.
  
   ¶ Locus relegendus ac tractandus est in Magistro sententiarum in. 2. d. 44. & sumptus est à Pau.  ad Ro. 13.
        {Rom. 13.}
 Non est potestas nisi à Deo. In quem     locum licet permulta sint quae afferri possent,  tamen impraesentiarum de laica, seu seculari  potestate tota nostra disputatio erit nullis limitibus coërcita, ne effusiùs quàm opus sit, erret, & euagetur. Tota ergo pręsens relectio tribus terminabitur conclusionibus.
  
   ¶ Prima conclusio est, Omnis[article 1] seu publica,  seu priuata potestas, qua respublica secularis  administratur, non solùm iusta, & legitima est,  sedita Deum actorem habet, ut nec orbis totius consensu tolli, aut abrogari possit. Priusquam ad probationem huius conclusionis ueniam, nonnulla mihi praemittenda sunt, ad eius  explanationem, & intelligentiam necessaria.  Nectamen omnia, quae in hoc amplissimo argumento congeri possunt, persequi constitui,  sed astricto & presso sermone, scholastico more, quantum potero, paucissima uerba, quae   solùm instituto sunt necessaria, conferam. Cùm  [article 2] autem duplex sit potestas, publica, seu priuata,  prius de publica, mox uerò de priuata agamus. Et  quoniam (ut Arist.
        {Aristo.}
 admonet) unumquodq; tunc arbitramur scire, cum causas eius cognoscimus, operaepretium me facturum puto, si ciuilis, et laicę potestatis, de qua tota futura est oratio, causas inuestigauero. Quibus certè praeceptis, & uis, & effectus ipsius potestatis facilè patebũt. Illud igitur   in primis notare oportet, qd ipse Arist. in Physicis
        {Aristo.}
 docet, Non in naturalibus tantum, sed in omnibus      prorsus humanis rebus necessitatem considerandum ex fine, utpote causarum omnium &  prima & potissima. Quod dogma, seu ab Aristot. inuentum fuerit, sine à Platone receptum,  ingens philosophiae argumentum fuit, magnamq́; rebus omnibus attulit lucem. Anteriores homines non eruditionis expertes, sed primi etiam nominis philosophi, necessitatem rerũ  materiae tribuebant, acsi (ut ipsius Arist. exemplo utar) domum ita necessariò constructam  esse putarent: non quòd humanis usibus ita  expediret, sed quia grauia quidem deorsum  suapte natura ferantur, idcirco lapides quidem  ac fundamenta sunt infra terram, supra autem  propter leuitatem praeeminent ligna. Item homines inferiùs pedes habere non incessus gratia, sed quòd ea pars maximè crassior sit. Ossá  que similiter animantibus inesse, non quòd ita  necessaria fuerint, ut caro membráque corporis stabilitatem haberent, sed quòd ea materia  durior & solidior sit. Verumenimuero homines crassis opinionibus imbuti, toto (ut aiũt)  caelo errabant, ut nec rerum aliquarum rationem secundum sententiam eorum reddere possent, certè optimarum maximarumq́ue rerum  fabricam artificio philosophandi ratione nullo modo expedire possent. Quomodo enim  illi, ut non inquiram qua materiae uarietate terra ornatur in media sede mundi locata, solida,     & globosa, & undique circum se suis nutibus conglobata, uestita floribus, herbis, arboribus, ut non exigam unde fontium gelidae perennitates, liquores perlucidi, unde riparum uestitus uiridissimi: singularium partum membrorumq́;  hominis compositionem uni materię acceptam,  referrent? Quae est illa materiae uis, quae inter  animantia oculos homini sublimes dedit, caelumq́ue uidere iussit, & erectos ad sydera tollere uultus? Ita enim illi respondent fieri aliter non   potuisse, quàm ut homo erectus esset, bruta uerò prona, inclinataq́ue: & non finis alicuius,  aut utilitatis gratia, sed quod animantium materiae, disparq́ue conditio esset. Atque ex hoc capite manauit Epicuri stolidissimum placitum,  & eius discipuli Lucretii. Dicebat enim nec oculos ad uidendum esse natos, nec aures ad audiendum, sed omnia fortuitò atque adeò ex  illo atomorum multifario concursu per infinitum & inanem uolitatum contigisse, quo  nihil potest dici, uel fingi, aut stultius, aut  ineptius, nec quicquam procliuius quàm tam  apertam stultitiam arguere. Quod copiosissimè Cicero De natura Deorum, & Lactantius De opificio Dei fecerũt. Sed nostro instituto, & praesenti proposito satis erit, ut summam ueritatem teneamus, qua omissa, semper necesse errare est. Credamús que non caelum, nec terram, ac reliquas orbis partes hominemque ipsum orbis principium, sed omnia,  quae caelo continentur, alicuius usus & finis  gratia stetisse, fieríque omnia, atq; ita fieri necesse propter finem, unde ratio & necessitas  rerum accipienda est.
  
   ¶ Quaerendum igitur & inuestigandum nobis superest, quis[article 3] sit finis ille, cuius gratia potestas haec, de qua tractaturi sumus, constituta  sit. Pro quo considerare oportet, quod sicut homo caeteris animalibus praestat ratione, sapientia, atq; sermone, ita illi aeterno, immortali, sapientiq́; animali, multa à prouidentia gubernatrice denegata sunt, quae reliquis animalibus   sunt tributa, & concessa. Iam enim primùm ut  communitati & tutelae animantium consultũ  esset, ab ipso statim principio omnia alia animalia suis tegumentis natura mater dotauit,  quo faciliùs possent uim pruinarum & frigora sustinere. Singulis autem quibus ad propul  sandos impetus extraneos sua propria munimenta constituit, aut ut naturalibus telis repugnent feriora, aut quę sunt imbecilliora, subtrahant se periculis pernicitate fugiendi, aut rostro ueluti hasta se protegant, aut latibulis sepiant:  & ita quaedam illorum, aut plumis leuiùs in  sublimè suspensa sint, aut suffulta unguibus, uel  instructa cornibus: nulliq́; praesidium sui deest.  Hominem[article 4] autem unum ratione & uirtute concessa relinquit fragilem, ĩbecillem, inopem, & infirmum, omniq́; auxilio destitutum, undiq; indigentem, & nudum., incrinemq́; contra se ex naufragio producit, in cuius uita miserias sparsit,  quippe qui ab ipso statim ortu nihil aliud potest quàm fragilitatis suę conditione plorata fletibus comminari. Iuxta illud, Repleti multis  miseriis: & tantum ut restet (ut Poëta refert)  transire malorum. Vt ergo huiusmodi necessitatibus consuleretur, necessarium porrò fuit, ut homines non uagi errarent, & palantes instar sera  rum in solitudine, sed in societate uiuentes, inuicem sibi adiumento essent. uae enim soli (ait Sapiens) quia si ceciderit, non habet subleuantem: si  autem fuerint multi, fouebuntur mutuó. Atque  adeò ex hoc capite Aristo. 2. Ethico.
        {Aristo. 2. Ethico.}
 admonet,  non sine doctrina, & experientia perfici posse  ex parte intellectus, ꝗ in solitudine haberi mini   me potest. Imò etiam hoc loco brutis animalibus  ipsis inferiores esse uidemus, ꝗa illa necessaria  sibi per se cognoscere possunt, hoĩes autem nullatenus hoc possunt. Rursus etiam sermo intellectus   est nuntius, & in hũc solum usum datum Aristo. tradit,  quo uno homo caeteris animalibus antecedit: ꝗ  extra hominum societatem nullus foret: atq; adeò  etiam, si fieri posset, si sapientia esset sine sermone  ingrata & inscibilis esset ipsa sapientia. Ita enim  in Ecclesiastico habetur, Sapientia abscondita, &  thesaurus inuisus, quaẽ utilitas in utrisque Quapropter & in. 1. Politic. Arist.
        {Aristo. 1. politicorum.}
 ostendit hominem naturaliter esse ciuilem, sociabilémque, Iam uerò  uoluntas, cuius ornamenta sunt iustitia  & amicitia, deformis uerò omnino, ac uelut manca, extra hominum consortia sit necesse est: iustitia quidem nisi à multitudine exerceri non potest: amicitia uerò, sine qua non  aqua, non igne, non sole (ut ait Cicero pluribus locis) utimur, & sine qua nulla uirtus est  secundum Aristo. sententiam: sine uitae communicatione omnis periit. Et si constaret humana uita, & sibi sufficeret, tamen in solitudine non nisi iniocunda, & inamabilis esse posset nihil enim natura solitarium amat, omnésque, ut ait Aristo. natura ferimur ad communicationem. Si quis (inquit Cicero) in caelum ascendisset, naturámque mundi, atque syderum in  spexisset pulchritudinem, insuauis illi sine amico administratio foret. Quare & Timon ille Atheniensis, qui se instituto ab hominum communitate segregarat, inhumana, brutalí que  natura ab Aristo. 1. Politi. censetur, & inter feras huiusmodi homines ponuntur. Sicut enim  ait Augu. libro de amicitia. Ego enim eos non  tantùm homines, quàm bestias dixerim, qui  sic dicunt esse uiuendum, ut nulli consolationi sint, nulli etiam oneri uel dolori, qui nihil  delectationis ex alterius bono concipiant, nihil amaritudinis sua aliis peruersitate inferant,  amare nullum, amari à nullo curantes. Cùm     itaque humanae societates propter hũc finem con   stitutae sint scilicet ut alter alterius onera portaret, & inter omnes societates societas ciuilis  ea sit, in qua commodius homines necessitatibus subueniant: sequitur, communitatem esse  (ut ita dixerim) naturalissimam communicationem naturae conuenientissimam. quamquam   enim mutua officia sibi praestent, non tamen familia una sufficiens est sibi, & maximè aduersus uim iniuriamq́ue propulsandam: quae maximè ea uidetur & Cham, & Nemrod adduxisse, ut primi omnium homines in ciuitatem  cogerent, ut legitur Gen. 10.
        {Gene. 10}
 Patet ergo quòd  [article 5] fons & origo ciuitatum rerumq́ue publicarum,  non inuentum esse hominum, ne que inter artificiata numerandum, sed tanquam à natura profectum, quae ad mortalium tutelam, & conseruationem hanc rationem mortalibus suggessit, atque ex  eodem capite statutum consequuntur eundem esse  finem eandémque necessitatem publicarum potestatum. Si enim ad mortalium incolumitatem necessaria sunt concilia & coetus hominum,  societas nulla consistere potest sine ui aliqua &  potestate gubernante, & prouidente. idem omnino usque utilitas est, & publicae potestatis,  & communitatis, societatisq́ue. Si enim omnes aequales essent, & nulli potestati subditi,  unoquo que ex sua sententia & arbitrio in diuersitatem tendente, necessario distraheretur     respublica, dissolueretur ciuitas, nisi aliqua esset prouidentia, quae in communi curaret confuleret que communi bono. Omne enim regnũ  in seipsum diuisum, desolabitur. Et ubi non est  gubernator (ut ait sapiens) dissipabitur populus. sicut corpus hominum in sua integritate conseruari non posset, nisi esset ali qua uis ordinatrix, quae singula membra in usus aliorum meembrorum, maximè in commodum totius hominis componeret: sane ita in ciuitate contingere necesse esset, si unus quisque pro suarum rerum utilitate solicitus esset, & unusquisque ciuis publicum bonum negligeret. Habemus igitur finalem, & potissimam causam potestatis  ciuilis, & secularis utilitatem, imò potiùs ingẽtem necessitatem, cui nisi dii repugnant. Efficientem[[6]] uerò causam huius potestatis ex dictis facilè est intelligere. Si enim publicam potestatem ordinemus constitutam iure naturali, ius autem naturale Deum solum actorem cognoscit: manifestum euadit, potestatem publicam à Deo esse, nec hominum conditione aut  iure aliquo positiuo contineri. Deus enim qui  omnia in sapientia fecit, quíque attingit à fine usque ad finem fortiter, & disponit omnia suaui  ter, & cuius opera omnia ordinata sunt, ut ait  Apostolus: huius naturae conditionis homines  constituit, ut nisi in societate uiuere non uale  rent. imò (ut apud Ciceronem disserit Scipio)     nihil est illi principi Deo, qui omnem mundũ  regit, & quicquid est in terris fecit, acceptius,  quàm concilia cuiusque hominum iure societatis, quae ciuitates appellantur. Et si respublicae societatés que iure diuino seu naturali sunt  constitutae, potestates, etiam sine quibus respublicae stare non possent. Item de iure diuino  etiam, ut nullum dubium superesse possit, rationibus & testimoniis confirmabimus. Et  primò quidem Aristo. 7. Politico.
        {Aristo.}
 grauia & leuia à generante moueri asserit, non ob aliam  causam, quàm ob naturalem illam inclinationem quam habent à generante, & necessitatem ad motum. Si ergo Deus necessitatem istam   atque inclinationem hominibus dedit, ut in  societate & sub alia potestate regente degere non possent, hoc ipsum deo actori acceptum referre necesse est. Que enim apud  omnes naturalia sunt, à Deo naturaliter sine  dubio sunt: qui enim dat speciem, seu formam  ut idem Aristo ait, dat ad speciem seu formam  consequentiam. Quamobrem etiam Paulus admonet, Qui potestati resistit, Dei ordinationi  resistit. Constitutione[article 7] ergo diuina respublica hanc potestatem habet: causa uerò materialis, in qua huiusmodi potestas residet iure  naturali & diuino, est ipsa respublica, cui de se  competit gubernare seipsam, & administrare  & omnes potestates suas in communi bene     dirigere. Quod sic probatur, Nam cùm de iure  naturali & diuino est aliqua potestas gubernandi rem publicam, & sublato communi iure positiuo & humano, non sit maior ratio, ut pote  stas illa sit in uno, quàm in altero, necesse est,  ut ipsa communitas sit sibi sufficiens, & habeat  potestatem gubernandi se. Si enim prius quàm  in ciuitatem homines conuenirent, nemo erat  aliis superior, non est aliqua ratio, cur in ipso  coetu, seu conuentu ciuili, quisque sibi super alios potestatem uendicaret: maximè cùm quilibet homo iure naturali habet potestatem, &  ius defendendi se, nihil magis naturale quàm  uim ui repellere. Et certè non est aliqua ratio,  cur hanc potestatem respublica non obiiciat  circa suos ciuet tanquam in membra ad integritatem totius & conseruationem publici boni. Item hominem occidere, est iure diuino prohibitum, ut patet in praeceptis Decalogi: ergo  authoritas occidendi oportet quod sit iure diuino.  sed respublica, ut ex usu & consuetudine constat, habet authoritatem occidendi hominem:  ergo habet à iure diuino. Nec satis est dicere,  quòd ius diuinum non prohibet absolutè occidere hominem, sed occidere innocentem: quia  conclusio est, quòd homini priuato non licet  occidere hominem, quamuis criminosum: ergo aliquam authoritatem habet respublica occidendi hominem, quam non habet priuatus     homo: & illa non potest esse iure positiuo, ergo iure diuino. Et quia haec potestas principaliter est in regibus, quibus respublica commisit uices suas, de regio principatu & potestate  disputandum est. De qua non desunt aliqui,  etiam de numero Christianorum, qui non solũ  negant regiam potestatem esse à Deo, sed etiam  omnes reges, duces, principes, dicunt esse tyrannos, & huius libertatis esse praedones, adeò  infensi sunt omnibus dominationibus, & potestatibus, una duntaxat republica excepta: qđ  etiam probare conantur authoritatibus & rationibus. Et primò quidem, quia homo conditus  est in libertate. non enim in illo felici statu innocentiae quisquam dominus fuisset, nec quisquam seruiuisset. Secundò, quia homini à principio dictum est, Dominamini piscibus maris,  & uolatilibus caeli. & rursus, Fecit Deus hominem ut praeesset piscibus maris, &c. nec dixit hominibus. Tertiò, quia in lege naturae inter cultores ueri Dei numquam legimus ali quem   principem fuisse. Quartò, quia principatus ortũ  habuit à tyrannide. primùm enim Nemrod qui  fuit à posteritate reprobata à Noë, accepit tyrannidem, qui fuit filius Cham. Genes. 10. nec  sancti doctores hoc sub silentio praeterierunt.  Greg.
        {Grego.}
 enim unum contra naturam & magnum dicit esse, uelle dominari hominem, cum naturali iure omnes homines sint aequales. & Isidorus,     Communis (inquit) omnium possessio, & una  libertas iuris naturalis est, propria uti libertate: quòd si ante legem euangelicam regius potestatus prohibitus non esset, saltem Christianos  dicũt libertate donatos à Christo. Patet ex illo  loco, ubi dicit Dominus, Reges terrę à quibus  accipiunt tributum, à filiis suis, an ab alienis? respondit Petrus, Ab alienis. Ex quo, inquiunt,  certum est, Christianos tributum non debere nisi  ratione scendali. Et confirmatur per illud Apostoli, Nemini quicquam debeatis, nisi ut uos inuicem̃  diligatis. Item, nolite fieri serui hominum: empti  enim estis pretio magno. & rursus ad Ephesi.  Vnus Dominus, inquit, una fides, unum baptisma. Non ergo licet nos Christianos principes  superin ducere. Vnde homines factiosi, corrupti superbia, & ambitione, nihil mirum, si aduersus principes seditiones mouent. Ideo[article 8] nos  eùm omnibus sapientibus meliùs dicimus, Monarchiam siue regiam potestatem non solum iustam   esse, & legitimam, sed dico reges etiam à iure  diuino & naturali habere potestatem, & non ab  ipsa republica, aut prorsus ab hominibus. Et  probatur, Quia cùm respublica potestatem habet in reipublicae partes, haec autem potestas per  ipsam multitudinem exerceri non potest (non   enim commodè posset leges condere, atq; edicta proponere, lites dirimere & transgressores  punire) necesse ergo suit, ut potestatis administratio alicui, aut aliquibus commendaretur, qui  huiusmodi curam gererent: & nihil refert uni  aut pluribus commendetur: ergo potuit con mendari  potestas, quae eadem est, quae reipub. Et authoritatibus probatur. Constat enim regnum non esse  contrarium iuri naturali, ut isti putant. ius enim naturale est immutabile, ut Aristo. probat. 5. Ethico. & etiam habetur in decretis. Nam si regnum esset  contra ius naturale, nullo seculo, aut ętate iustum   esse potuit. cuius contrarium esse constat ex ueteri  testamento, ubi laudatur Melchisedec Rex Salem,  & Ioseph procurator regni Pharaonis, & exactor tributorum, & Iacob uir iustus regionem̃  incolendam à Pharaone accepit, & Daniel cum  sociis suis constitutus est à Nabuchodonosor  praefectus prouinciae: quod uti que uiri sancti  non admisissent, si regnum pro tyrannide reputassent. Et Deuteronom. 10. ponuntur leges,  & conditiones regibus, quibus regnaturi erant  apud filios Israel: nec prohibentur regem sibi  constituere, sed tantùm ne sit alienigena, qui constituendus esset, & ibi praecipitur, ut stet sacer  dotis praecepto, & decreto sub capitis etiam  poena: nihil autem interest an sit sacerdos, aut  rex, dummodo eandem habeat potestatem. Et  Leuitae constituuntur iudices, qui potestatem haberent uitae & mortis. Et in libris Regum quidam reges ab ipso Deo constituti legũtur, alii eius praecepto praepositi: quod utiq;     numquam Dominus fecisset, si contra ius naturale  fuisset. Et Machabaei, uiri fortissimi & sanctissimi ab omnibus reputantur, qui tamen suorum patrum principatum aut delatum susceperũt, aut iustis  de causis illud sibi uindicauerũt. Est uerò prorsus absurdum existimare aliquid esse contrarium  iuri naturali, aut diuino, quod rerum humanarum administrationi expedisset. Non itaque,  ut sapienter ait Iob, Deus tamquam timidus abiicit potestatem, cùm ipse sit potens, nec libertas euangelica (ut seditiosi homines imperitae   plebis auribus suggerunt) regis potestati impedimento est. Vt enim alio loco ostenditur, nihil quod lege naturali licitum sit, Euangelio  prohibetur: atque in hoc maximè libertas euangelica consistit. Quare si ante Euangelium ciuitatibus reges sibi constituere licebat, non est ęstimandum post Euangelium non licere. Et certe si reges, legitimi principes non essent, nunquam Apostoli Christi nobis ut illis pareamus,  commendassent. Cùm enim Paulus ad Rom.  13.
        {Roma. 13.}
 nihil aliud agere uidetur. Omnis in quit anima potestatibus sublimioribus subdita sit. Et  iterum, Non est potestas nisi à Deo. & Qui resistit potestati, Dei ordinationi resistit. & multa alia in hanc sententiam ad Timo. tertio. Ad  mone, inquit, illos principibus & potestatibus subditos esse. Et Secundę Timo. 15. Obsecro autem primùm omnium fieri obsecrationes pro regibus, & omnibus, qui in sublimita  te sunt constituti, ut quietam & tranquillam uitam agamus. Et primae 2. cap. Subiecti estote  omni creaturae propter Deum, siue regi, &c. Videtur ergo quòd regia potestas sit non à republi. sed ab ipso Deo, ut catholici doctores sentiunt. Quamuis enim à republica constituatur  (creat enim respublica regem) non potestatem,  sed propriam authoritatem in regem transfert,  nec sunt duae potestates, una regia, altera communitatis. Atque ideo sicut potestatem reipublicae à Deo & à iure naturali constitutam esse  dicimus, idem prorsus de regia potestate dicamus necesse est (quod satis consonum reipub.  uidetur) consuetudineq́ue, quae principes Dei,  non ministros reipublicae appellat. Salomon ait  enim, Per me reges regnant. Et Dominus Pilato respondit, Non haberes potestatem, nisi tradita esset de super, id est de caelo: errare uidentur authores concedentes reipublicae potestatem esse de iure diuino, non autem regiam potestatem. Quòd si homines, uel respublica non   haberent potestatem à Deo, sed ex condito omnes conuenirent, & pro bono publico uellent  potestatem contra se constituere, illa quidem  esset ab hominibus sicut est, quam religiosi tribuũt abbati. Non ita uerò est. constituta est enim  in republica omnibus etiam ciuibus inuitis potestas  seipsam administrandi, in quo officio ciuiles reges constituti sunt. Sed dubitari potest, an[article 9] ita  etiam sit de potestatibus, quibus infidelium [infidelitas] respublicę gubernantur: scilicet an inter paganos sint  legitimi principes, & alii magistratus. Et uidetur quod non: quia si ex Christiano fieret quis infidelis, omni prorsus publica potestate, ut iura  dicũt, priuatur propter infidelitateem [infidelitas]: ergo cùm ea  dem ratio infidelitatis [infidelitas] maneat ei, impediet legitimum principatum, aut potestatem. Et Richardus,  uir alioqui praestantissimi ingenii, in libro De paupertate Christi, non solùm infidelitatem [infidelitas], sed  quodcunque mortale peccatum putat impedire  omnem potestatem, & dominium, iurisdictionemq́ue tam publicam quam priuatam, & titulum, & fundamentum cuiuscunq; potestatis credit esse gratiam: cuius rationes praetereo, quia infirmiores  sunt, quàm ut declaratione indigeant. Nec omnino est dubitandum quin apud ethnicos sint legitimi principes & domini, cùm Apostolus in  locis suprà dictis, obediendum potestatibus & principibus & toto tempore seruire praecipiat, ꝗ certè eo  tempore  omnes erant infideles [infidelitas]. Et Ioseph & Daniel, paganorum principes, procuratores, et ministri erant:  nec aut principes Christiani seculares aut ecclesiastici huiusmodi potestate & principatu  priuare possent infideles [infidelitas], eo dũtaxat titulo, ꝗa    infideles [infidelitas] sunt, nisi ab eis alia iniuria profecta  sit. Et[article 10] tres quidem causae publicae potestatis  secularis rectè explicantur per definitionem,     quae ab authoribus talis ponitur, Potestas publica est facultas, authoritas, siue ius gubernandi rempublicam ciuilem. Ex dictis facilè patet  probatio illius: quatenus ad publicam potesta  tem spectat, ostendimus publicas potestates esse  à Deo, atque adeò iustas & legitimas: ex quibus sequitur probatio ultimę partis conclusionis suprà positae, in qua dicebamus, nullam huiusmodi potestatem hominum consensu abrogari posse. Si enim homo cedere non potest iuri & facultati se defendendi, propriis que membris ex commodo suo utendi: ergo nec etiam  potestati, cùm hoc illi naturali & diuino iure  competat. Itidem etiam respublica nullo modo potest priuari huiusmodi potestate tuendi  se, & administrandi aduersus iniuriam & suorum & exteriorum, quod sine publicis potestatibus facere non potest: atque ita si ciues omnes  in hoc conuenirent, & omnes has potestates  admitterent, ut nullis tenerentur legibus, nulli imperarent, pactum esset nullum, & inualidum, utpote contra ius naturale. Ex superioribus infertur corollarium non contemnendum, his maximè, qui sub uno principatu &  regali degunt. Solent enim ciuitates, quae sine  rege sunt, et populari administratione reguntur iactare suam libertatem. Et corollarium est, Quòd[article 11] non   est minor libertas in regali principatu, quam in  aristocratico & democratico. sic enim distinguit Aristo. tertio Ethico. principatus in Monarchiam & principatum unius, Aristocratiam   optimatum principatum, & Democratiam, id  est popularem seu multitudinis principatum.  Dico ergo non esse minorem libertatem in regali principatu, quàm in aliis. Probatur, Quia  cùm eadem sit potestas, ut suprà probatum est,  siue in uno, siue in pluribus sit, & tantum uni  melius sit subiici quam pluribus. (tot enim sunt  domini quot sunt superiores) ergo non est minor libertas ubi omnes uni sunt subditi, quàm  pluribus, maximè cùm ubi sunt plures dominantes, plures sunt qui potestatem ambiant: &  necesse est, ut seditionibus, & dissensionibus  respub. saepe laboret propter illorum diuersas  sententias. Nulla enim fides regni sociis, ait  Poëta. Et Dominus per prophetam, Pastores  multi demoliti sunt uineam meam. Optimum  ergo regnum est unius, sicut totus orbis ab uno  principe & domino sapientissimo gubernatur. Secundum corollarium, quod ex superioribus  potest inferri, est, Quòd[article 12] tota respublica potest puniri licitè pro peccato regis. Vnde si rex  iniustum bellum inferret alicui principi, potest ille, qui iniuriam accepit, praedari, & alia  iure belli persequi, & occidere regis subditos,  etiam si omnes sint innocentes: quia postquam   rex à re publica constituitur, si quid ille insolenter committat, imputatur reipublicae: tenetur enim respublica non committere hanc potestatem nisi ei, qui iustè exerceat, & utatur  potestate, aliâs periculo se committit. Tertiũ  corollarium, Nullum[article 13] bellum est iustum, si constat geri maiori malo reipublicae, quàm bono,  & utilitate, quantumuis aliunde suppetant tituli, & rationes ad bellum iustum. Probatur, Quia  si respublica non habet potestatem inferendi  bellum, nisi ad tuendum se, resq́ue suas atq; se  protegendum: ergo ubi ipso bello attenuatur  potiùs atque atteritur, quàm augetur, bellum  erit iniustum, siue à rege inferatur, siue à republica. Imò cùm una respublica sit pars totius  orbis, & maximè Christiana prouincia pars totius reipublicae, si bellum utile sit uni prouinciae, aut reipublicę cum damno orbis aut Chri  stianitatis, puto eo ipso bellum esse iniustum.  ut si bellum Hispaniarum esset aduersus Gallos aliâs ex causis iustis susceptum, & alioquin  regno Hispaniarum utile: tamen cùm maiori  malo & iactura geritur Christianitatis, puta quia Turcae occupant interim prouincias  Christianorum, cessandum esset à tali bello. Et haec ad explicationem primae conclusionis.
  
   ¶ Secunda conclusio, Sicut[article 14] maior pars reipublicae regem supra totam rempublicam constituere potest, aliis inuitis: ita pars maior Christianorum, reliquis etiam renitentibus, Monarchiam unum creare iure potest, cui omnes  principes & prouincie parêre teneantur. Prima  pars huius conclusionis satis ex superioribus  patet. Si enim respublica suam potestatem uni  alicui mandare potest, & hoc propter utilitatem reipublicae, certum est non obstare assensus  unius aut paucorum, quominus caeteri prouidere possent bono reipublicae: aliâs non esset  sufficienter consultum reipublicae, si consensus omnium exigeretur, cùm ille in multitudi  ne, aut uix, aut nunquam contingat. satis ergo  est ut maior pars conueniat in unum, ut iure  aliquid fiat. Item probatur efficaciter, Quia duabus   partibus dissentientibus, oportet ut praeualeat  sententia alicuius partis necessariò. postquam  contradictoria non debet, aut praeualere sententia minoris partis: ergo sequenda est sententia maioris partis. Nam si ad creandum regem  requiritur consensus omnium, quare etiam  non requiritur ad non creandum? quare enim  magis requiritur consensus omnium ad affirmatiuam, quàm ad negatiuam? Secunda pars  est, quòd huius modi rex est super totam rem  publicam: nolo dicere, quòd in regio principatu rex est non solùm supra singulos, sed etiam   supra totam rempublicam, id est etiam supra  omnes simul. De qua republ. quanquam sunt  inter Philosophos uariae sententiae, multaq́ue     disputentur, tamen ego probo illam partem  conclusionis nostrae. Quia si respublica esset  supra regem, ergo esset principatus democraticus, & popularis, & sic non est Monarchia &  principatus unius: & haec uidetur esse sententia. Aristo. 3. Politic. Item respublica potest dare potestatem alicui, non solùm supra singulos,  sed etiam supra omnes simul, & ille haberet potestatem regiam, & non alia esset, quàm adhnc   principatus unius, non democraticus, aut aristocraticus. ergo rex est supra omnes. Item non  appellantur à rege ad rempublicam: ergo non  est maior respublica, nec superior. Tertia pars  conclusionis est, quòd maior pars Chistianorum posset Monarcham constituere. Probatur, Nam tota ecclesia est quodammodo una  respublica, & unum corpus. Iuxta illud Apostoli, Omnes unum corpus sumus. ergo habet potestatem se conseruandi, & tuendi, rationemq́ue optimam constituendi, qua se meliùs  ab hostibus defendere posset. Item cùm finis  temporalis, ut alio loco uberiùs tractabitur,  sit sub spirituali, & ad illum dirigatur: si habere unum Monarcham esset expediens ad defensionem & propagationem religionis fidei Chri  stianae, non uideo cur non possint illi, ad quos  spirituale spectat, cogere Christianos, ut unũ  Monarcham crearent, sicut in fidei fauorem     ecclesiastici principes haereticos priuant principatu aliâs legitimo. Item, quia aliquando genus humanum habuit istam potestatem, scilicet eligendi Monarcham, ut patet à principio  antequam fieret diuisio: ergo & nunc potest:  cùm enim illa potestas esset iuris naturalis, non   cessat. Ex hac conclusione infertur corollarium,  Quòd in liberis ciuitatibus, ut sunt Venetiae,  Florentia, posset maior pars eligere sibi regem  aliis contradicentibus. Et hoc uerum uidetur,  non solùm quia hoc manifestè expedit reipublicae: sed dato quòd magis expediret politia  aristocratica, aut democratica. Nam postquam  respublica habet ius se administrandi, & id  quod facit maior pars, facit tota: ergo potest  accipere politiam, quam uoluerit, etiam si non   sit optima, sicut Roma habuit aristocraticam,  quae forsan non est optima.
  
   ¶ Tertia conclusio, Principum[article 15] leges & constitutiones ita obligant, ut transgressores in foro conscientiae culpae rei sint: quam etiam uim  parentum in filios, & maritorum in uxores habent praecepta. In hoc argumento, & pro materia huius conclusionis multa afferri possent,  nec dictu indigna, nec inutilia, si tempus concederet. Sed ratione huius opportunitatis totam rem quàm paucis potero, expediam. Et primùm omnium, sunt qui putant leges nullam uim  habere, ut earum transgressores culpa in foro con  scientiae teneantur, sed hanc solùm obligationem inducere, ut principes, & magistratus legum uiolatores iustè punire possint, negantq́ue subditos ad aliquid aliud coram Deo teneri: sicut plerique religiosi de suis constitutionibus dicũt, quòd obligant quidem ad poenam, non   ad culpam, nec sine ratione insaniunt, sed probant rationibus & argumentis non inualidis.  Primò, Quia aliâs sequeretur, secularem potestatem esse spiritualem, si obligat in foro conscien  tiae. Secundò, Quia finis reipublicae & potestatis secularis est solùm aliquid temporale, puta  pacificus status ciuiumq́ue conuictus: sed hoc  nihil ad conscientiam: ergo. Tertiò, Quia esset  omnino potestas secularis altera parte manca,  si obligaret, posset absoluere, aut non posset.  Quartò, Quia tũc puniretur quis bis pro peccato: nam in hoc mundo punirent principes, in alio  autem Deus. Quintò, Non potest imponere poenam   spiritualem: ergo nec obligare ad culpam, cum non   uideatur maior ratio de uno, quam de alio. Sextò,  Nam uel est in potestate principis obligare ad  culpam, aut non. si primum, contrà, Quia praelati spirituales possunt non obligare, ut patet in  religionibus. Si secundum, quomodo ergo constabit quando uelint obligare, cum ipsi non explicent?  Sed his rationibus non obstantibus, quas graues  doctores mouerunt, non uidetur mihi dubitandum   quin leges ciuiles obligent in foro conscientiae, cum      hoc apertè uideatur Paulus testificari ad Roma. 13. Necessitate subditi estote non solùm propter iram, sed propter conscientiam. Et Petrus dicit, Subiecti estote omni humanę creaturę propter Deum, siue regi quasi pręcellenti: quod etiam   uidetur nullo modo posse intelligi, si leges obligarent solum in foro contentioso, & non in foro conscientię. Sed quoniam posset aliquis respondere, quod   non sit idem obligare in foro conscientię, & ad culpam, maximè cum religiosi confiteantur se teneri suis  legibus in foro conscientiae, quae tamen culpam   non inducunt. Ideo dico etiam, quod leges ciuiles  obligant sub poena peccati, & culpae  aequè ac  leges ecclesiasticae. Hoc probatur apertè ex dicto Pauli ad Roma. 13. Qui autem resistunt, in  quit, ipsi sibi damnationem acquirunt. non autem   incurritur damnatio, nisi propter culpam: ergo  legum transgressores incurrunt coram Deo ueram culpam. Ad maiorem autem declarationem   & confirmationem istorum, est aduertendum,  quod[article 16] lex humana & diuina in aliquo differunt,  & in aliquo conueniunt. Differunt quidem:  nam lex diuina sicut à solo Deo fertur, ita à nullo alio, aut tolli, aut abrogari potest. Lex autem   humana sicut per hominem constituitur, ita ab  homine tolli, aut anullari potest. Differunt etiam   quia in lege diuina ad hoc quòd iusta sit, &  per hoc obligatoria, sufficit uoluntas legislatoris, cùm sit ratione uoluntas. Vt autem lex humana sit iusta, & possit abrogari, non sufficit uoluntas legislatoris: sed oportet quòd sit utilis  reipublicae, & moderata cum caeteris. Item etiam  differunt, quia diuina firmiùs, & intensiùs obligat. in multis enim casibus obligat lex diuina,  ubi non obligat humana. Nec ego aliam differentiam satis uidere possem. Conueniunt autem   in hoc, quòd lex diuina constituit aliquid in  esse & genere uirtutis aut uitii: ita, quòd eo  ipso secundum quod lege diuina praecipitur, aliquid est bonum & officiosum, quod aliâs non   esset: & eo quòd prohibetur, habet quòd sit malum, & uitiosum: quod aliâs non esset, ut exemplo de baptismo patet, & de confessione, & de  aliis sacramentis, in quibus non est alia bonitas, quàm quòd sunt à Christo praecepta. Et  usus carnium & alia quidem legalia in ueteri lege  non habebant aliquid aliud uitii, nisi quod erant prohibita in lege. unde constat, ut nullum sit uitium, nisi quia prohibitum in lege, nec uirtus, nisi quia  pręceptum uel laudatum in lege. Tota enim bonitas uoluntatis humanae, ut doctores firmiter  probant, est ex conformitate ad uolũtatem & legeem   diuinam, & omnis malitia ex deformitate ad legem diuinam prouenire, quae est regula omnium   actuum humanorum. Ita etiam lex humana habetuim constituendi aliquid in esse uirtutis, & eius contrarium in esse uitii. Sic enim ꝗa ebrietas est prohibita in lege diuina, est intem̃perantia: ita ieiunium      est opus uirtutis, quia eadem lege commendatur, & abstinentia à cibis quibusdam est  uirtus, quia praeceptum est humana lege. Et  ne exemplum afferamus solùm de ecclesiasticis legibus, emere pecunia magistratuum  est ambitiosum quia prohibitum lege humana. Item sericum induere, est luxuriosum solùm, quia prohibitum. supra terminum legis  erogare in conuiuio, erit intemperantia, quod  ante legem potuit esse temperantia, & magnificentia. Nec quicquam interest quantùm ad  hoc inter legem humanam & diuinam. sicut enim  meritum est in opere uirtutis, ita culpa in opere uitii. Ideo[article 17] sicut lex diuina habet uim obligandi ad culpam, ita & lex humana. Quod neuoluntate dictum uideatur, probatur sic, Lex  humana est à Deo, ergo eodem modo obligat  sicut diuina. Assumptum probatur, Nam non  solùm opus Dei dicitur, quod se solo producit, sed etiam qđ mediantibus causis secundis  efficitur: ergo non solùm dicitur lex diuina, quam   ipse solus sanciuit, sed etiam quam Dei potesta  te homines tulerunt: sicut leges Pontificum dicuntur non solùm quas papa per se tulit, sed etiam  quas papae authoritate alii inferiores tulerunt.  ita enim uocantur papae constitutiones uniuersitatum, & collegiorum, quas constat papam   non fecisse per se, sed alii eius authoritate condiderunt. Vel ut clariùs probetur, arguitur sic,     supposito quòd papa habet authoritatem condendi leges obligatorias in foro conscientiae,  si papa committerer alicui ut daret leges alicui  communitati, praecipiens eis, ut obedirent,  nónne praecepta Legati haberent uim obligandi in foro conscientiae? Ergo qua ratione cùm  Deus dicat, Per me reges regnant, & legum conditores iusta decernunt, quare decreta illorum non obligabunt similiter in foro conscieñtiae? Et ut apertiùs constet, uidetur omnino absurdum, quòd si papa praecipiat, quòd in hac  ciuitate obediant Cardinali legato, pręcepta Legati obligarent ad culpam, ut omnes fatentur. & cùm Christus pręcipiat parere principibus, negare principum legem obligaret ad culpam. Et tandem qui concedunt leges pontificum obligare ad culpam, negare nullo modo  possunt, quin etiam leges ciuiles obligent. Ita  Dominus constituit principes seculares ad gubernandam rempublicam secularem, sicut Pontifices ad spiritualem. Nec illico dictum Domini, Qui uos spernit, me spernit, non solùm ad  ecclesiasticos, sed etiam ad ciuiles magistratus  spectat: nec minus diligenter in scriptura commendatur obedientia principum secularium,  quàm ecclesiasticorum. Nihil ergo interest quantùm ad obligationem, quod tam humanae sint leges, quàm diuinae, sicut aequè uerum sacrameñtum esset ab Apostolis, aut ab ecclesia conditum, si eam potestatem habuisset, acsi à Christo: nec minus obligabat lex uetus, quae tamen per angelos fuit data, non à Deo per se,  quàm obligat Euangelica ab ipso Christo per  se ipsum data: & hoc pro certo tenendum.  Dubitari autem potest[article 18] ad quam culpam obligentur, ad mortalem, an ad uenialem solùm. Et quòd obligent ad mortalem aliquando, satis constare potest ex uerbo Pauli iam allegato. Qui autem resistunt, sibi damnationem acquirunt. Item Dathan, & Abirom deuorati sunt, quia restiterunt Moysi & Aaron:  non autem puniuntur poena mortis pro culpa ueniali. In contrarium autem, quòd numquam obligent ad mortale, uidetur. Nam si concurreret  pręceptum diuinum solùm ad ueniale obligans,  cum quacunq; lege humana, potiùs oportebit  transgredi legem humanam, quàm mentiri: si  autem lex humana aliqua obligaret ad mortale, potiùs esset parendum illi, quam praecepto de  ueniali, cùm mortale potiùs sit fugiendum.  Respondetur ad hoc dubium graue ex paulo antè dictis. Dictum est, quòd quo ad uim  obligandi idem est iudicium de legibus humanis & diuinis: ad considerandum autem  quomodo, aut quantùm obligant humanę leges, oportet eas considerare, ac si essent diuinae.  Humana enim lex, quae si esset diuina, obligaret ad ueniale, obligat etiam ad ueniale: & quae      si esset diuina, obligaret ad mortale, obligat  etiam ad mortale. Dictum est enim quòd quantùm ad hoc nihil refert, eodem modo obligant,  ac si essent latae à Deo, licet non ita firmiter. Sic  ergo inter leges diuinas aliquę obligant ad mortale, & aliquae ad ueniale: ita etiam humanae aliquae ad ueniale, aliquae autem ad mortale obligant. Sed[article 19] qualiter dignosci possit, quando  obligent leges humanae ad ueniale, & quando  ad mortale, cùm lex ipsa ciuilis hoc non significet, imò nec legislator de hoc cogitauit quando condidit legem: respondetur, quòd nec in  lege quidem diuina, & maximè naturali, semper significat, quod praeceptum sit de mortali,  & quod de ueniali, & inter ipsa mortalia non  significatur grauitas alterius ad alterum, id est  quod illorum sit grauius. Sicut enim dicitur,  Non occides, ita dicitur, Non furtum facies,  &, Non mentieris, &, De omni uerbo otioso  reddenda est ratio: eadem ergo est regula, &  ratio distinguendi grauitatem alicuius peccati. Tantum enim relinquitur cogitandum  ex parte materiae. Sicut in lege naturali &  diuina illud aestimatur mortale, quod est contra honorem Dei, uel charitatem proximi, ut est blasphemia, homicidium: id autem ueniale, quod est difforme rationi, & legi,  non autem est contra honorem Dei, aut proximi charitatem, ut uerbum otiosum, & alia     id genus. Sic etiam erit in legibus humanis. si  enim aliquid statuatur, quod multùm expediat ad pacem ciuium, ad incrementum boni  publici, ad honestatem morum: transgressio  illius uidetur mortale peccatum. Si autem quod  instituitur, non sit adeò necessarium, sed uelut quoddam leue, erit ueniale. Exempla non  ita sunt in promptu, sicut in legibus diuinis:  sed potest accipi de tributo, quod uidetur omnino necessarium ad defensionem reipublice,  & ad alia publica munia & opera: & ideo si  quis non solueret, esset mortale, & ideo si nulla lex data esset à Deo, sed totam curam legum  ferendarum mandasset hominibus, & esset lex  ciuilis, Non occides, &, Non mentieris: prima  obligaret ad mortale, secunda ad ueniale. Sicut  nunc cùm sunt diuinae leges, ita si quis contra  legem ciuilem uenaretur, aut indueretur bysso, non uidetur mortale. Alia exempla commodiora poni possent: nec enim pendet hoc ex uoluntate legislatoris, sed ex natura & qualita  te rei, & materiae. Ex quo patet quantus est error iuniorum quorundam theologorum, dicentium grauitatem peccatorum sumendam  esse & considerandam ex quantitate obligationis, cùm contrà omnino faciendum sit. Nam quantitas obligationis sumenda est ex quantitate  materiae, nec naturaliter scimus maiorem esse  obligationem de non occidendo, quàm de non     furando, nisi ex ipsa materia, & non econtrario. Nec oportet respicere, an illud, quod prae   cipitur, aut prohibetur, sit nunc, aut semel in  magnum commodum, aut malum reipublicae,  sed quale sit, si communiter, aut ab omnibus,  aut multis fiat. Si enim prohibetur nequis pecunias extra regnum portet, quicunque exportant, peccant mortaliter, quamuis una exportatio parum noceat reipub. Sed quia si communiter fieret, exhauriretur regnum. Ita lex communis obligat ad mortale. sicut una fornicatio parum nocet: sed si passim fieret, multùm  noceret. Sed contra dicta arguitur uehementer. quia si ex parte materiae est attendenda grauitas peccati: ergo lex non facit culpam. Si enim  illa transgressio est in damnum reipublicae   post legem, ergo ante legem: ergo prius erat peccatum, & tam graue, sicut post legem. Respon  detur primò, quòd lex non solùm obligat  prohibendo, sed praecipiendo, & sic aliquid,  quod ante legem erat bonum reipublicae, non  tamen necessarium, lex potest praecipere, & sic  post legem transgressio illius erit peccatum,  quod priùs non erat peccatum. Secundò dico,  quòd, ut patet in exemplis primò positis, potest esse aliquid, quod sit ante legem malum  in aliquo, & in aliquo non: post legem autem  illud erit in omnibus malum: quia fuit ratio     sufficiens prohibendi omnibus, ut portarent  sericum, uel auream uestem, erat quid prius  malum in paupere nobili: post legem autem  in omnibus, quia fuit sufficiens ratio prohibendi omnibus, licet nullum erat de se inconueniens, quòd aliquis de magnatibus haberet uestem auream, aut sericam. Sed adhuc superest dubium[article 20], Si rex uellet non obligare  ad culpam, an posset? Respondetur, quòd non  est dubium quòd possit sicut potest ecclesiasticus legislator, qui quandocunque facit aliqua statuta, sine quacunque obligatione, ut  praelatus religiosorum inter fratres suos. Esset  enim contra rationem dicere, quòd constitutiones praelati ecclesiastici non semper obligent ad culpam, & secularium non possint  non obligare. Aliquando enim legislator, siue ecclesiasticus, siue secularis non uult in  suis legibus exigere obedientiam debitam à  subditis, sed simpliciter ordinat quid faciendum sit, dicens, & dirigens potiùs, quàm  praecipiens: qualiter multa uidentur esse in  legibus & pragmaticis ciuilibus, & ecclesiasticis: sicut non semper cùm petit pecuniam creditor, exigit tanquam uolens obligare.
  
   ¶ Quaeritur tandem,[article 21] An leges ciuiles obligent legislatores, & maximè reges. Videtur  enim aliquibus quòd non, cùm sint supra totam rempublicam, & nullus possit obligari  nisi à superiori: sed certius & probabilius est,  quòd obligentur. Quod probatur primò,  Quia facit iniuriam reipublicae, & reliquis ciuibus, si cùm ipse sit pars reipublicae, non habeat partem oneris: iuxta personam tamen  & suam qualitatem, & dignitatem. sed ista  obligatio est indirecta, ideo aliter probatur.  Nam eandem uim habent latae leges à rege,  ac si ferrentur à tota republica, ut suprà declaratum est. Sed leges latae à republica obligant  omnes: ergo etiam si ferantur à rege, obligant ipsum regem. Et confirmatur, Quia  in aristocratico principatu senatusconsultum obligat ipsos senatores authores illorum, & in populari regimine plebiscita  obligant ipsum populum: ergo similiter leges regiae obligant ipsum regem: & licet  sit uoluntarium regi condere legem, tamen non est in uoluntate sua non obligare, aut obligari, sicut in pactis. liberè  enim quisquis paciscitur, pactis tamen tenetur. Ex omnibus dictis infertur corollarium, quòd ius gentium non solùm habetuim ex pacto ex conducto inter homines, sed     etiam habet uim legis. habet enim totus orbis,  qui aliquando est una respublica, potestatem feren.di leges aequas, & conuenientes omnibus, quales sunt in iure gentium. Ex quo patet, quod mortaliter peccant uiolantes iura gentium. Ex quo  patet, quod mortaliter peccant uiolantes iura gentium, siue in pace, siue in bello: in rebus tamen   grauioribus, ut est de incolumitate legatorum,  non licet uni regno nolle teneri iure gentium:  est enim latum totius orbis authoritate.
  
   ¶ Circa tertiam conclusionem dubitatur,  Vtrum[article 22] cessante ratione legis, cesset obligatio ut (exempli gratia) prohibetur lege, nequis  noctu telum portet, & ratio eius est propter nocturna pericula, ego autem scio nullum esse contra me periculum, an sim in culpa arma ferendo. Respondetur dupliciter. Potest ratio legis cessare uno modo, Ratio propterquam  lex lata est: ut si tempore belli prohibeantur  arma ad Gallos deferri, tempore pacis lex non   obligat: eadem ratio requiritur ut lex obliget,  & duret, & ad hoc quòd feratur deficit. ergo  ratio ad ferendum. ergo etiam ad conseruandum   illam. Et confirmatur, Quia per easdem causas  res corrumpitur, per quas generatur. Item si lex  non est utilis reipublicae, iam non est lex. Secũ  dò potest cessare ratio in particulari quo ad aliquem. Non ergo ad omnes absolutè, uel quo  ad plures, ut in casu posito, nihilominus etiam      talis obligatur lege. Quia enim sequũtur saepe  pericula ex armis nocturnis, est sufficiens ratio  ut omnibus prohibeatur, aliàs lex nullius esset efficaciae, cum unusquisq; putaret legem non pro se  esse positam, sed propter alios: & ita in aliis praeceptis non ratio particularis, sed utilis est attendenda. Dubitatur[article 23] de Tyrannorum legibus an  obligent. Et uidetur quod non, cum non habeant  potestatem aliquam. In contrarium est, Quia  cùm respublica opprimatur à Tyranno, & non   sit sui iuris, nec possit ipse ferre leges, nec iam  antè datas exequi, si non pareret Tyranno, iam  respublica interiret. Certè uidetur, quod leges,  quę sunt conuenientes reipublicae, obligent,  etiam si ferantur à tyranno, non quidem quia à tyranno latae, sed ex consensu reipublicae, cum sanctius  sit ut seruentur leges à Tyranno latę, quàm quòd  nullae seruentur. Et certè essent in apertam per  niciem reipublicae, si principes, qui non habent iustum titulum, occuparent regnum, quòd  nulla essent iudicia, nec aliquo modo possenr  malefactores puniri, aut coerceri, cum non sit  tyrannus iudex legitimus, si leges eius non obligant.
  
   ¶ Vltima pars conclusionis est, Quòd[article 24] praecepta parentum eodem modo obligant, sicut leges ciuiles, & pręcepta maritorum in uxores.  Probatur de filiis. Nam sicut praecipitur obedire prępositis, ita commendatur obedire parentibus: ut patet ex illo, Filii obedite parentibus,  Ephesi. 6.
        {Ephe. 6.}
 & Colo. 3. ergo si est culpa non parêre  praepositis, etiam erit peccatum non obedire parentibus. Et ad Roma. 1.
        {Roma. 1.}
 inter crimina & peccata in quae Deus dicit permisisse gentes incidere, annumeratur & hoc, Parentibus non obedientes. Item, Quia leges praecipiunt obedientiam parentum: ergo si leges obligant ad culpam, etiam erit culpa non obedire parentibus.  Et certè hoc uidetur inclusum in illo praecepto de honoratione parentum, & sic ut suprà  dictum est, quod leges aliquando quidem obligant ad mortale, aliquando uerò ad ueniale, ita uidetur dicendum de praeceptis parentum. Vnde certè si pater aliquid praeciperet, quod multùm referret ad administrationem familiae, transgressio illius uidetur mortalis, imò etiam in iis,  quae spectant ad dispositionem ipsius filii. Sed  sicut dictum est, quòd non omnis lex obligat  ad culpam, puta illa, in qua rex plus dirigit,  quàm praecipit: multò magis hoc habet uim  de parentibus, qui non semperuolunt exigere  debitum obedientiae, sed solùm praecipientes aliquid, uolunt significare uoluntatem  suam.
  
   ¶ Aduertendum tamen est, quòd cùm familia sit pars reipublicae, quòd leges possunt determinare, in quibus filii teneantur obedire  parentibus, & in quibus non oporteat, sicut     determinauit usque ad quam aetatem, & sic in  aliis non erit culpa non obedire parentibus: sic  etiam ad leges spectat determinare qua poena  posset castigare pater filium inobedientem & coërcere ne ultra liceat patri progredi. De praeceptis autem uirorum circa uxores probari potest. Nam   aliâs non poterit constare familia, nisi sit unum  caput, cui caeteri parere teneantur: hoc autem  est uir, qui est caput domus, & uxoris, ad Eph.  5.
        {Eph. 5.}
 Et ibidem, Mulieres suis uiris subditae sint  sicut Domino. Et postea dicit, Vxor autem timeat uirum suum. Item quia leges hoc iubent,  ergo tenentur obedire, & etiam adleges spectat quomodo, & quo usq;  uxor teneatur obedire uiro &  an posset uir uxorem uerberibus castigare sicut de filiis diximus determinare.  
  
   Deo gratias.  
  
   *  
  
  
[ *De potestate papae et concilii* ]
        REVERENDI PATRIS  FRATRIS FRANCISCI A VICTORIA  de potestate papae, & concilij relectio, cum quaestione,  Vtrum concilium generale possit facere decreta, &  leges condere, quas nec summus Pontifex possit immutare, uel per dispensationem, uel prorsus per abrogationem.
  
   Locus relegendus est apud Iohannem, Pasce  oues meas. Iohan. cap. ultimo.  
  
     SVMMA.
  -    1 Papa in quo genere decretorum aut canonum nihil  possit immutare dispensando, & multo minus abrogando.
  -    2 Concilium, si declarat aliquid esse de fide, aut de iure  diuino, quòd Papa in hoc nihil possit declarare, aut immutare, maximë si tale ius spectet ad fidem, uel ad mores ecclesiae uniuersalis.
  -    3 Papa, quòd possit dispensare in legibus, & statutis concilij generalis.
  -    4 Summus pontifex, quòd non solùm possit dispensare  in statutis conciliorum, sed in totum, & aliquando abrogare talem legem, uel statutum.
  -    5 Papa non obstante decreto irritante concilij, quòd  posset dispensare in statutis eius.
  -    6 Papa, quòd dispensando in legibus, & decretis, tam  conciliorum, quàm aliorum pontificum, possit errare, & grauiter peccare.
  -    7 Papae, quòd non liceat dispensare in legibus, & decretis conciliorum pro suo arbitrio, & sine causa rationabili, etiam ubi nihil continent iuris diuini.
  -       8 Papa, quòd multo minus potest abrogare sine causa rationabili decreta concilii, quàm in eis dispensare.
  -    9 Lex aliqua etiam positiua, quòd posset esse in ecclesia, & fortè aliquae tales sunt, in quibus expediret, ut  nunquam dispensaretur.
  -    10 Concilium quando, & in quo casu posset declarare, & de  terminare, & etiam statuere, ut in aliqua lege ecclesiastica nunquam dispensaretur.  
  -    11 Concilium quòd uidetur non posse errare in determinatione, quòd in aliqua lege ecclesiastica nunquam dispensetur.
  -    12 Concilij facta determinatione, quòd nunquam in aliquae   lege ecclesiastica dispensetur, an liceret nunquam Papae dispensare in tali lege, & utrum dispensando ex quae   cunque causa, peccaret mortaliter.
  -    13 Decretum si fieret à concilio, quòd in aliquibus legibus ecclesiasticis nũquam dispensaretur, quòd tale decretum non deberet apponi in multis legibus, sed solũ  in paucis, hísque grauissimis, & ualde necessarijs.
  -    14 Decreto facto per concilium, quòd in aliqua lege ecclesiastica nunquam dispensetur. Si, illo non obstante, Pae   pa dispensaret, utrum teneret factum, esto quòd malem   faceret.
  -    15 Papa sicut peccaret dispensans contra decretum concilij, quòd ita etiam peccaret petens dispensationem,  & utens illa, ostenditur.
  -    16 Pontificis dispensationes, quòdsint in duplici differentia, & quae sint.
  -    17 Papa quid possit, aut quid non possit, & c. quòd non  spectet ad subditos illud determinare, aut examinare,     probatur.  
  -    18 Papae mandatum, aut dispensatio, quòd non semper  obliget subditos ad parendum.
  -    19 Papa si dispensaret, in quo casu subditi non tenerentur parere dispensationi.
  -    20 Papa quòd non deberet aegre ferre, sed potius gaudere  quòd fieret aliquod decretum à concilio, quo caueretur, ut in aliqua lege ecclesiastica nunquam dispensaretur.
  -    21 Papae mandatis, an liceat resistere per appellationem  ad futurum concilium.  
  -    22 Pontificis mandatis resistere, & non parere, quòd nonuideatur permittendum cuicunque priuato sua authoritate, etiam si huius modi mandata essent contra determinationem concilij.
  -    23 Papa si facta declaratione, & decreto à concilio, contrarium mandaret, quid agendum.
  -    24 Concilium, quando, & in quo casu posset conuocari, & congregari contra uoluntatem Papae.
  -    25 Concilium quae maximè debeat cauere, si quando de decretum aliquod esset faciendum, ut Papae authoritas  illibata conseruetur.  
  
  
   PRO parte affirmatiua quaestionis arguitur, Quia concilium est  super papam, ergo papa non potest  immutare decreta illius. Consequentia patet, quia par in parem  non habet imperium. c. innotuit. de electione.  ergo multo minus inferior in superiorem. An  tecedens est communis sententia omnium Parisiensium, & multorum doctorum. Et confirmatur consequentia, Quia aliâs eadem ratione posset defendi, quod episcopus posset dispensare in legibus papae, imò & in legibus conciliorum. si enim papa cùm sit inferior, nihilominus potest dispensare, aut abrogare legem concilii: ergo non obstabit etiam, quòd episcopus  dato quòd sit inferior, non possit etiam dispensare. & confirmatur iterum, saltem recepta illa  opinione de superioritate concilii, uidetur omnino sequenda pars affirmatiua: sed illa opinio  est probabilis, ergo etiam haec. Confirmatur,  Quia dato quod sint pares potestates, par in parem non habet imperium, ut in dicto c. innotuit. ergo non potest tollere quod concilium  sanciuit. unde uidetur, quòd concilium in hac  causa posset dicere Pontifici, quod Hebraei responderunt Moysi, Exo. 2.
        {Exod. 2.}
 Quis te constituit  Iudicem super nos, & principem? Et summus  Pontifex debet meminisse illius responsi Domini nostri, Quis me constituit Iudicem super uos? Luc. 12.
        {Luc. 12.}
  
  
   ¶ In contrarium est, Quia dispensatio & abrogatio legis tempore & loco opportuno est pascere gregem. omnis enim actus iurisdictionis  est actus pastoris. sed summus Pontifex est uniuersalis pastor, iuxta uerba proposita Iohan.  20.
        {Iohan. 20.}
 Pasce oues meas. Et in concilio Calcedonensi     acclamatum est Pontifici Leoni Apostolico  oecumenico. i. uniuersali pastori. Et Matth. 18.
        {Matth. 18.}
   Quodcunque solueris super terram, &c. Sed  dispensare est soluere obligationem. ergo. Notandum primò quòd (ut ponit Herbeus d.  47.) primò differentia est inter abrogare, & dispensare, & interpretari, pro quo uide Syluestrum in uerbo papa. §. 16. Notandum secundò, quòd omnes doctores distinguunt, specialiter S. Tho. quolibeto 4. arti. 13. & multis aliis  locis, quod duplex est genus canonum & decreto  rum, siue sint conciliorum, siue sint sanctorum,  patrum, & est unum genus canonum re uera de  iure diuino, sicut quae pertinent ad articulos  & fidei, ad substantiam sacramentorum, aut qui  necessariam habent connexionam ad legem  diuinam seu naturalem, pertinentia ad bonos  mores.
  
   ¶ Et ut certo ordine ac more theologorum  procedamus, sit prima propositio. In[article 1] hoc genere decretorum aut canonum Papa nihil potest immutare dispensando, & multo minus  abrogando. Conclusio est omnium theologorum absque controuersia, quidquid Canonistae disputent. Et ponit eam sanct. Tho.
        {S. Tho.}
 in  multis locis, ut in quotlibeto ubi suprà, & in  primo sentent. d. 47. & in 3. senten. d. 37. uide  uerba eius 1. 2. q. 97. ar. 4. ad tertium. & q. 100.  artic. 8. & potest breuiter probari, quia ius naturale est immutabile, & ut habetur in decretis d. 5. cap. 1. naturale ius semper permanet. &  Esa. 24.
        {Esa. 24.}
 contra eos qui temere tentauerũt immutare ius naturale, dicit quod transgressi sunt  leges, mutauerunt ius, dissipauerũt foedus sempiternum, &c. Sed ius diuinum & positiuum  habent eandem uim, sicut naturale, quia ius naturale non habet uim, nisi quia latum est authoritate diuina: aliâs non esset obligatorium, quid  quid dicat Gregorius: cùm obligatio esse  non possit nisi à superiori: ergo simpliciter in  iure diuino non cadit dispensatio humana.
  
   ¶ Pro maiori & breuiori declaratione argumentor contra istam propositionem. Primò,  Papa potest dispensare in matrimonio rato  non consummato, & insolubilitas matrimonii est de iure diuino: ergo potest dispensare.  Maior probatur, Quia uotum solenne dirimit  matrimonium, ut patet in c. ex publico. de conuersione coniugatorum. Sed uotum solemne est  de iure positiuo, ut patet in c. unico de uoto  in. 6. ergo ius positiuum tollit ius diuinum. Minor patet ex illo, Quos Deus coniunxit, homo non separet. Matth. 19.
        {Matth. 19.}
 & 1. ad Corin. 7.
        {1. Corin. 7.}
 Secundò argumentor, Papa dispensat in gradibus  prohibitis iure diuino: ergo. Antecedens patet  Quia accipere relictam fratris est prohibitum  iure diuino, ut patet Leuit. 18.
        {Leuit. 18.}
 Vxorem fratris  sui nullus accipiat. Et eodem modo accipere     amitam, uel materteram ibidem expressè prohibetur: & tamen Papa dispensat in istis: ergo.  Tertiò papa dispensat in uoto saltem simplici, ut  patet ex usu, & in titulo de uoto & uoti redemptione: & tamen seruare uotum est de iure diui  no, si quid uouisti, ne moreris reddere. displicet enim Deo infidelis [infidelitas] & stulta promissio, Ecclesiastici 5.
        {Eccle. 5.}
 Idem expressè Deutero. 23.
        {Deute. 23.}
 Quartò papa dispensat cum bigamo, & homicida, sed  tales sunt irregulares de iure diuino, ut patet  1. ad Timoth. 3.
        {1. Timoth. 3.}
 Oportet episcopum unius esse uxoris uirum, non percussorem, quod glossa, & omnes dicunt, quòd intelligitur de presbyteris: quod patet, quia statim subdit, diaconos similiter pudicos, nulla alia mentione  facta de presbyteris. Confirmatur, Quia talis  irregularitas non tollitur per baptismum, sicut  aliae irregularitates, ut doctores dicũt in 4. d.  27. ex authoritate Augustini, Ambrosii &  omnium doctorum theologorum, & canonistarum. Et quòd possit dispensare cum bigamo, tenet sanctus Tho. in 4. distinctio. 27.  quaestio. 3. articu. 3. & in quodlibeto 4. quaestio. 5. & doctores de bigamis capitu. nuper.  & capitu. fina. &. d. 34. capitu. lector. gloss. dicit  licitum in papa dispensare cum archiepiscopo  Panormitan o bigamo, & cùm homicida posse etiam dispensare. tenet Abbas in capitu. si  dignum. & in capitulo. de homicidio, dicens     communiter hoc teneri per doctores: nec  hoc dubitant theologi. Quintò, papa est uicarius Christi ex themate, Pasce oues meas: &  ex illo, Quodcunque solueris superterram,  &c. & habetur in cap. ter corporalia. de translatione episcopi. & in capitulo proximo. de homicidio in 6. Imò Paulus de omnibus Apostolis ait 2. ad Corinth. 6.
        {2. Cor. 6.}
 Pro Christo fungamur legatione. Et Dominus expressè, Qui  uos audit, me audit, &c. Et sicut misit me Pater, ita & ego mitto uos. sed uicarius & delegatus potest quic quid potest principalis, nisi  sit ei prohibitum specialiter, ut extra. de officio delegati, & officio uicarii, per totum. sed  non inuenitur ubi sit prohibita dispensatio Papae, ergo. Confirmatur, Quia Apostoli dispensauerunt in lege diuina, ut in baptismo, In nomine Patris, & Filii, & Spiritus sancti, ipsi baptizabant in nomine Iesu. Et  Petrus occidit Ananiam & Sopphiram. Actu.  quinto.
        {Act. 5.}
  
  
   ¶ Ad primum argumentum communis schola theologorum in 4. distinctio. 27. negat maiorem, scilicet quòd Papa possit dispensare: sed  in contrarium sunt multi doctores canonistarum in d. c.. ex publico. & cùm illis Cardinalis Caietanus
        {Caietanus.}
 in particulari opusculo super hoc:  & nostris temporibus dicitur factum à Clemente  7. sed nihil refert quam opinionem teneamus,     & canonistarum, consequenter oportet dicere, quòd insolubilitas matrimonii ante consummationem non est de iure diuino: & illa  uerba Saluatoris intelliguntur & exponuntur de matrimonio iam consummato: quamuis aliter posset responderi, ut dicemus in solutione ad quartum. Si uerò opinionem theologorum teneamus, quae probabilior uidetur,  quia aliâs partes per se possent dirimere matri  monium, & matrimonium sequens teneret,  & infideles [infidelitas], &c. tũc ad rationem de ingressu  religionis dicimus, quòd est de iure diuino,  quòd professio dirimit matrimonium, quòdius diuinum constat ex authoritate Dei, &  & non ecclesiae. Votum autem solenne est  de iure positiuo quantum ad determinationem  & modum, puta qua aetate, & quo ordine, quo  tempore, &c. Sed non quantum ad substantiam  suam. Ad secundum argumentum aliqui, ut  archiepiscopus Floren. 3. q. titulo. 1. cap. 14.
        {Archiepiscopus Floren.}
 &  Palud. in 4. d. 40.
        {Palud.}
 uidetur tenere, quòd in omnibus gradibus prohibitis in Leuitico papa non possit dispensare. & Hoc reputat Syluest.
        {Syluester.}
 probabilius. Sed oppositum uidetur probabilius, ut tenet Caieta 22. q. 154. arg. 9.
        {Caietanus}
 & de  terminatum fuit Romae in his diebus in causa  regis Anglię. & ideo hanc opinionem tenendo, respondetur ad argumenta, quòd praecepta ueteris legis, quae non sunt de iure nanaturali, omnia cessauerunt, nec habent obligationem plus praecepta iudicialia, quàm caeremonialia, ut omnes doctores tenent, & necessarium est tenendũ: quod Paulus ita determinat  ad Hebrę. 7.
        {Hebr. 7.}
 Translato enim sacerdotio, necesse & ut transsatio Legis fiat, ut habetur in cap.  translato de constitutionibus. & S. Tho. in 12.  q. 103. ar. 3. probat enim Paulus, quòd sacerdotium Christi est aliud à sacerdotio ueteris legis, & per consequens quòd lex uetus expirauit: & idem probat ad Hebrae. 8. per hoc quòd  Dominus uocat testamentum nouum: ex quo  arguit Paulus, quòd antiquum testamentum in  teriit. Dico ergo, quòd aliqui gradus prohibiti in Leuitico, non sunt de iure naturali. Imo  Caietanus tenet, quòd nullus praeter primum  in linea recta. Ad tertium, proponitur quòd  multi tenent, quòd papa non potest dispensare in uotis. Quia dispensatio, ut suprà diximus, est relaxatio iuris, obligatio aut uoti: certum est nunc de iure positiuo: ergo dispensatio uoti est relaxatio iuris diuini: quod uidetur durum. Vnde dicunt, quòd nunquam potest dispensare in uoto, nisi uel uotum ipsum  fiat, aut sit illicitum & inutile, aut maioris  boni impedimentum: hoc autem non est relaxare ius diuinum, sed interpretari, quod  non est propriè dispensare. In illis enim casibus re uera tale uotum non est obligatorium     iure diuino. imò si constat, quilibet potest  proprio arbitrio non implere uotum. Et huiusmodi sententiae uidetur fuisse S. Thom. in. 22.  q. 88. artic. 10. ad tertium
        {S. Thom.}
, ubi diserte determinat, quòd non cadit dispensatio in uoto,  nisi quia est simpliciter malum, aut inutile,  aut maioris boni impedimentum. Imò hoc  dicit esse propriè dispensatio. Et utinam haec  opinio non sit uera. In contrarium est communis opinio, scilicet quòd potest etiam tollere obligationem. Et probatur, Irritatio uoti est de iure positiuo, & non diuino: & certum est quòd ius positiuum dat licentiam parentibus usque ad certam aetatem: & tamen irritatio non interpretatur, sed tollit obligationem uoti. Et tunc ad argumentum respondent aliqui, quòd duplex est ius diuinum,  quoddam absolutum & independens, quod  non supponit actum humanum, ut praeceptum  de baptismo, de eucharistia, quo omnes obligantur, nec eius obligatio pendet ex humano  actu, aut iudicio. Aliud est dependens ex humano actu, quod scilicet non obligat nisi mediante actu humano. nullum enim ius diuinum obligat ad ingrediendum religionem,  sed si quis promittat eam, obligatur iure diuino implere promissum. Ex qua distinctio  ne respondeo ad argumentum, quòd in iure  diuino non dependenti non potest papa dispensare, sed bene in iure diuino dependenti.  quia habet potestatem tollendi id quod hominis potestati inditum est. Probabilis est iste  modus respondendi, sed qui possit tamen impugnari. Melius tamen uidetur respondere  ut respondet S. Thom. in 22. q. 88. artic. 10. ad  secundum, ubi sic arguit. In iis, quae sunt in lege naturae, & in praeceptis dominicis non potest per hominem dispensari, & praecipuè in  praeceptis primae tabulae. Sed implere uotum  est de lege naturae, & lege diuina, ut suprà probatum est. ergo in uoto dispensari non potest. Respondetur quòd sicut de iure naturae tenetur implere praeceptum & uotum, ita & ex iisdem   tenetur obedire superioris legi & mandato.  Et tamen cùm dispensatur in aliqua lege humana, non fit ut legi non obediatur, quod est contra legem naturae & mandatum diuinum: sed  fit, ut quod erat lex, non sit lex in hoc casu: ita  etiam authoritate superioris dispensantis fit  ut hoc quod continebatur sub uoto, non contineatur inquantum determinatur in hoc casu hoc non esse congruam materiam uoti. Et ideo  pręlatus sic dispensans, non dispensat in praecepto iuris naturalis, sed determinat id quod cadebat sub obligatione deliberationis humanae:  quod non potuit omnia aspicere, iam non cadat.  unde patet, quod S. Tho. facit idem iudicium de uoto  et de lege humana, ita ut talis obligatio sit qua     si peculiari legi quòd iste obligetur: & ita dispensatio in uoto est dispensatio in actu humano. Itaque uidetur quòd duplex sit obligatio, diuina & humana. Humana etiam est duplex, ex lege, & ex uoto. Aliter potest dici, quod in uoto non sit nisi promissio quaedam. Idem uidetur dicendum de hac promissione, & de aliis.  qui enim promisit aliquid, tenetur seruare promissum de iure naturali, ut S. Tho. dicit in 22.  q. 88. ar. 3. ad 1. in promissione autem humana potest ille, cuius interest, remittere & liberare pro  mittentem à redditione promissi. hoc autem  non est abrogare, uel dispensare in lege diuina, & per consequens nec si superior in hoc dispensat, est dispensare in lege diuina, & si Deus  ipse remitteret uotum, non esset dispensatio  in lege diuina de impletione uoti. Ita ergo  quia papa habet uices Dei, potest remittere debitum ex rationali causa, nec ex hoc dispensat  in lege diuina. Confirmatur, Episcopus potest  dispensare in uoto, ut certum est, & sic dato,  quòd disputetur de Papa, non dubitatur quando episcopus non possit dispensare in lege diuina. Et sic propter dispensationem uoti non  oportet dicere, quòd Papa possit dispensare  in lege diuina. Ad quartum breuiter & faciliter respondetur, quòd in scriptura sacra sunt  aliqua praecepta & mandata iuris diuini, idest  authoritate diuina lata, quamuis promulgata     ab Apostolis, sicut de extrema unctione dicunt doctores, quòd est sacramentum iuris  diuini, sed promulgatum Iacobi 5. Et Apostolus 1. ad Corinth. 7.
        {1. Corin. 7.}
 Iis qui matrimonio sunt  iuncti, praecipio non ego, sed Dominus, uxorem à uiro non discedere. Alia sunt statuta ab  Apostolis ipsis, ut Paulus ubi suprà, Nam cęteris dico ego, non Dominus, si quis habet uxorem infidelem [infidelitas], & hęc consentit habitare cum  illo, non dimittat illam. Et non est dubitandum, quòd Apostoli multa disposuerant sua  authoritate, sicut nũc pontifices faciũt. Et Pau.  1. ad Corinth. 11.
        {1. Corin. 11.}
 Cùm uenero, caetera disponam.  Et in his cum par in parem non habeat imperium, non est dubitandum quin successores  Apostolorum habeant authoritatem dispensandi huiusmodi, ut sunt statuta de bigamis,  homicidio, & de utroque. Patet primò, Quia  irregularitas illorum non est de iure naturali  absolutè, ut constat: in noua autem lege non  sunt praecepta negatiua, aut prohibitiua, nisi  iuris naturalis, ut docet S. Tho. 12. q. 108. art. 1.  & ideo dicitur lex libertatis Iacobi 1. & 2. &  irregularitas homicidii tollitur per baptismum.  d. 5. capit. si qui per baptismum. secundum Innocentium, Gofredum, & Gullielmum, & omnes theologos, in 4. d. quòd si esset de iure naturali aut diuino, tolli non posset. Et propterea si homicida, aut bigamus ordinaretur etiam      absque dispensatione, manet ordinatus, & recipit characterem, ut Doctores determinant in  4. Sed illa irregularitas non est de iure diuino,  aliâs non teneret factum. sic si mulier ordinaretur, non teneret ordinatio, nec ualeret. & sic  papa potest dispensare, cùm sit de iure positiuo. Confirmatur, Illa quae constituta sunt ab  Apostolis, non sunt de iure diuino: quod etiam   in concilio Apostolorum Actuum 15. dicitur,  Visum est Spiritui sancto & nobis, nihil ultra  imponere uobis quàm haec neceslaria, ut abstineatis ab immolatis simulachrorum & sanguine, & suffocato. Iam nulla est: non potuisset  autem cessare si fuissent de iure diuino: ergo.  Ad quintum respondetur, quòd uerum est,  quòd Papa est uicarius & legatus Christi. &  nego consequentiam: non ergo infertur, Est  uicarius Christi, ergo potest quicquid potest  Christus: nec unquam aliquis tribuit hanc  licentiam papae. & ad probationem respondetur, quòd econtrario uicarius non habet  quod non prohibetur, sed solùm quod conceditur. Christus autem non concessit solutionem aut relaxationem mandatorum suorum,  sed solùm ministeriorum dispensationem illo  rum, ut ait Apostolus 1. ad Corin. 3.
        {1. Cor. 3.}
 Quid igitur est Apollo, quid uerò Paulus? ministri  eius, cui creditis. & capitu. 4.
        {1. Corin. 4.}
 Sic nos existimet  homo, ut ministros Christi, & dispensatores,     &c. & officium Apostolorum Paulus semperuocat ministerium, & 2. ad Corinth. 6.
        {2. Cor. 6.}
 In omnibus exhibeamus nos sicut Dei ministros. certè si quis mandata eius relaxaret, non se haberet sicut dei minister, sed sic aequalis, aut superior. Item permissum est Pontifici remittere  peccata, non autem relaxatio mandatorum contra praecepta. Et 1. ad Corin. 3.
        {1. Corinth. 3.}
 Fundamentum  aliud nemo ponere potest, praeter id, quod positum est Iesus Christus, id est fides & lex. Illud  oportet, ut maneat immutatum, & illibatum,  praelati autem possunt aedificare, aurum, argeñtum, lapides pretiosos. Et tunc diceretur rectè, Obedire oportet plus Deo quàm hominibus. Item, Nunquam fuit talis authoritas dispensandi in minimo praecepto caeremoniali,  tamen erant pontifices gubernatores ecclesiae:  & ad hoc facit illud, Vnum iota, aut unus apex  non praeteribũt à lege, donec omnia fiant. Item   ratione, Quia dispensatio in lege spectat solùm  ad legislatorem, uel cui specialiter commiserit. sanctus Tho. 12. q. 97. ar. 10. ad tertium. manet ergo conclusio tan quam certa & firma, &c.  quòd in primo genere praeceptorum concilii,  scilicet quae sunt iuris diuini, Papa non potest  dispensare. & totum confirmatur ex. c. contra. 25. q.  1. ubi Zozinus papa dicit, Contra statuta sanctorum Patrum condere aliquid aut immutare  nec huius quidem sedis potest authoritas. Idem habetur in capitulo, cùm ad monasterium. de  statu monachorum.
  
   ¶ Sed dato quòd ita sit, quòd papa non potest aliquid immutare in iis, quae sunt iuris diuini, tamen an ad papam uel concilium spectat interpretari & declarare tale ius, adhuc  posset dubitari, An si concilium aliquod determinet aliquid esse de fide, aut de iure diuino, papa possit hoc aliter declarare. sed in hoc nulla  est contentio, & ideo breuiter sit secunda pro  positio. Si[article 2] concilium declarat aliquid esse de fide, aut de iure diuino, papa in hoc nihil potest declarare, aut immutare, maximè si tale ius  spectet ad fidem, uel ad mores ecclesiae uniuer  salis. Probatur, Quia in illa concilium errare  non potest, iuxta promissum Luc. 22.
        {Luc. 22.}
 Ego oraui pro te, &c. & Matth. 18.
        {Matt. 18.}
 Vbicunque fuerint  duo, uel tres, &c. & non minus est spiritus sanctus in quocũque concilio generali, quàm in  concilio Apostolorum, ubi spiritus sanctus  assistebat, Actu. 15. Visum est Spiritui sancto,  &c. Confirmatur, Quia si in illis concilium errare posset, & papa errare posset, et utrumque errare posset, standum esset potiùs concilio. ergo postquam determinatum fuit in concilio Apostolorum,  quod legalia erant extincta, non potuit Petrus aliter  definire: ita in quocumque concilio generali. Et  patet, Quia si errare posset, non esset ecclesia  fundata supra firmam petram, cùm semper     maneret dubia, & uacillaret, nec Euangelium esset certum, cùm Augustinus dicat se  credere euangelio nisi propter authorem ecclesiae: & non posset Petrus confirmare fratres suos, nec esset lux mundi, Matthae. 5. nec  esset uera promissio Spiritus sancti. Quem  ego, inquit, mittam uobis à Patre, ille uos  docebit omnia. Aliud genus canonum est decretorum, quae omnino sunt extra ius naturale, & diuinum, sed spectant, & sunt utilia  ad conseruationem iuris naturalis & diuini.  praesuppono enim, quod praelati in ecclesia possunt concedere leges etiam obligatorias multo magis quàm principes seculares, qui hoc  possunt, ut patet apud Paulum ad Roma. 13.  & ex beato Petro, 1. Petri. 2. & patet ex illo,  Qui uos audit, me audit. Luc. 10.
        {Luc. 10.}
 Et supra cathedram Moysi, Matth. 23.
        {Matt. 23.}
 & Paul. ad Hebrae.  13.
        {Hebr. 13.}
 Obedite praepositis uestris. Nec de hoc est  aliqua contentio inter catholicos, quanquam  sit cum nouis haereticis huius temporis, & licet sit unus doctor theologus, scilicet Gerson  inter recentiores, qui uidetur dicere, quòd papa non possit ferre leges obligatorias, nisi sequantur ex iure diuino, uel naturali, sed ille  non auditur à theologis in hac parte, & quaedam alia tenet profectò male sonantia in doctrina theologica: quod si praelati hoc possunt,  multo magis concilia.
  
      ¶ De hoc ergo genere uertitur maximè in  dubium, utrum papa possit immutare, aut dispen   sando, aut abrogando, ut de ieiunio quadragesimae, de horis canonicis, & similibus: de quibus sit tertia propositio,[[3]] Papa potest dispensare in legibus, & statutis concilii generalis.  Pro huius conclusionis probatione est notan  dum, quòd de comparatione potestatis papae   est duplex sententia, altera est S. Tho. & se quacium multorum: & aliorum doctorum tam  in theologia quàm in iure canonico, quòd papa est supra concilium, & altera est communis  sententia Parisiensium, & multorum etiam  doctorum in theologia & canonibus, ut Panormi. & aliorum, contraria, quòd concilium  est supra papam: non tamen est locus nunc disputandi quae illarum sit uerior, quia non de  hoc agitur. Puto utranque esse probabilem  opinionem: & quia quaelibet habet magnos  assertores, non oportet in quaestione proposita procedere solùm ex altera opinione, sed  statuere quid dicendum, quamcunque sententiam sequamur. Et ideo dico conclusionem  positam esse ueram, non solùm tenendo primam opinionem, sed etiam secundam. Et probatur primò, Quia leges humanae sunt de humanis actibus, qui sunt pro temporum & personarum conditione uariabiles, & quod in  communi expedit, uni persone, uel in aliquo casu non conuenit, uel in alio tempore,  ut ait August. 1. Delibero arbitrio. Et haec est  causa, quare Aristo. dicit 7. Ethico.
        {Aristo. 7. Ethico}
 Necesse  est in principe ἐπιέικειαν esse siue aequitatem,  cuius officium est in casibus, ubi tenor legis uergit in detrimentum reipublicae, discedere  à uerbis legis: eadem inquam ratione est necesse in ecclesia esse authoritatem dispensandi pro loco & tempore. & ita tenet S. Tho. 22.  q. 88. artic. 10. Aliâs multa, quae pro bono publico sunt ordinata, uerterentur in perniciem  reipublicae, ut in c. regula. d. 29. dicitur, quòd  regula sanctorum Patrum pro uarietate temporum & locorum temperatur. Si ergo huiusmodi dispensatio est necessaria in republica, dicere quòd solùm residet in concilio,  absurdum est, cùm dispensationes sint necessariae ordinare propter uariationem casuum & temporum. Concilium autem non  saepe potest congregari, nec Apostolos legimus nisi bis congregasse concilium, semel  Actu. 1. ad electionem Matt. & iterum Actuum   19. super contentionem legalium. ergo oportet quod   resideat in papa. Et uerisimile S. Th. 12. q. 97.  ar. 4. dicit, quòd in omni lege humana potest  dispensari per rectores rei pu. Item dato quòd  concilium esset supra papam, hoc tamen non  est intelligendum extensiuè, id est, quòd aliquem actum possit concilium, in quem papa non possit. hoc enim nullo modo est probabile, sed solùm intensiuè, putà si contrarium determinare  tur, esset standum potiùs concilio, uel quod Papa  teneretur parêre concilio, & non econtrario.  Cùm ergo concilium posset dispensare in suis  decretis, ergo etiam Papa poterit. Item aliâs non   esset Papa. hoc enim omnes intelligunt per  Papam, in quo omnis potestas ecclesiastica  residet. si enim dispensatio in legibus ecclesiasticis eximeretur à Papa, iam potestas Papae   esset particularis, & non uniuersalis. Item est uicarius Christi (ut supra probatum est) ergo  habet generalem administrationem ad omnia.  Item Papa est generalis commissarius Dei, assumptus in plenitudinem potestatis, 2. q. 6. qui  se scit. &. 24. q. 5. quodcunque ergo potest in  omnem actum iurisdictionis. Item cùm concilium possit dispensare suis legibus, saltem con   cilium posset hanc potestatem committere suo  legato, seu uicario. Si ergo summus Pontifex  non posset dispeensare, & ille legatus possit, iam  daretur in ecclesia aliquis praelatus maior papa: & sic papa non esset supremus, & omnino  esset sacrilegium dicere, quòd concilium possit constituere in ecclesia aliquam potestatem  superiorem papa, quem Christus constituit.  Item conclusio firmiter probatur testimoniis  suprà inductis, Iohan. 22.
        {Iohan. 22.}
 Pasce oues meas. &  Matth. 18.
        {Matth. 18.}
 Quodcunq; solueris super terram.     dispensare autem parcere est, & soluere. Vltimò probatur, Quia impedimenta, quae impe   diunt, & dirimunt matrimonium de iure positi   uo, ut aliqui gradus consanguinitatis, & affinitatis, sunt ex authoritate conciliorum, ut patet extra. de consangui. & affini. capit. non debet. & 35. quaestio. 3. de affinitate. & in multis  capitu. eadem causa & quaestio. Et tamen quotidie Papa dispensat, saltem in 3. gradu & 4. nec  quisquam dubitat, quin factum teneat, & est  sententia omnium doctorum. Et habetur expressè in capitu. quod dilectio. & in capit. quia  circa. de consangui. & affini. & 35. q. 3. quaedam  lex. §. quod scripsi. Hanc conclusionem ponit  S. Tho. in opusculo contra impugnantes religionem. Omnia, inquit, statuta sanctorum Patrum sunt relicta dispensationi papae, ut possit  ea mutare, uel dispensare secundum opportunitatem temporum & negotiorum. Et illud  Zozini 25. quaestio. 7. contra statuta Patrum,  ut suprà dicitur, intelligendum de statutis spectantibus ad ius diuinum. Et haec est sententia expressa domini Archiepiscopi Rhemensis libro de Synodis capitu. 39. Facultatem, inquit, temperandorum siue mutandorum canonum potestati Romani Pontificis adiicere non   dubitamus.
  
   ¶ Quarta propositio, Summus[article 4] Pontifex non   solùm potest dispensare in statutis conciliorum, sed in totum, & aliquando abrogare talem legem, uel statutum. Haec patet ex praecedenti & eius probatione. Quia aliquando expedit abrogationem alicuius legis ad rectam  gubernationem ecclesiae, ut in capitu. non debet. de consanguinitate & affinitate. & in capitu. alma mater. de sententia excommunicatio. unde cum concilium generale congregari ex toto orbe difficilè possit, oportet quòd  sit in ecclesia aliqua potestas, quae haec possit. Et confirmatur tertia & quarta conclusio.  Non enim uidetur, quin summus Pontifex possit, quod potest sola consuetudo. sed consuetudo rationabilis potest tollere statuta conciliorum, ut patet Actuum 15.
        {Act. 15.}
 Constitutum fuit,  ut Christiani abstinerent à suffocato, ab immolato & sanguine. Visum est, inquit, Spitui sancto & nobis, nihil ultra imponere uobis oneris, quàm haec necessaria, ut abstineatis uos ab immolatis simulachrorum, & sanguine, & suffocato. Et hoc fuit obseruatum in  ecclesia, non solùm à conuersis ex Iudaeis,  sed etiam à Gentilibus per multos annos, non   solùm tempore Apostolorum, sed multo póst.  ut patet ex Tertulliano in Apologetico capitu. 9. imò expressè in concilio Gangrensi,  quod fuit post Nicenum (ut habetur d. 70.  capitu. si quis carnem.) habetur inquam quòd     non licet uesci sanguine, aut suffocato: tamen  sola consuetudo abrogauit illud praeceptum,  nusquam enim legitur reuocatum. unde apud  Graecos, apud quos perseuerat consuetudo,  fortasse adhuc obligat obligatio. Quid ergo  obstat, quin aliquis summorum Pontificum  aduertens iam illud praeceptum non esse necessarium, abrogaret illud, quantumcunque  esset latum à concilio Apostolorum? Hanc  conclusionem tenent non solùm doctores,  qui sequuntur sententiam, quòd papa est supra concilium, sed & tenentes contrariam opinionem. Vnde Panormita.
        {Panormitae.}
 in capitu. significasti. de electione, ita tenet. & est sententia uniuersalis Iohan. Andr.
        {Iohan. And.}
 quòd potest tollere, &  mutare statuta concilii, in capitu. statutum.  de rescrip. Nec certè de his duabus conclusionibus posset quis rationabiliter dubitare, nec  posset quis nisi magna temeritate affirmare, si  Papa ex rationabili causa dispenset in ieiunio  quadragesimae, uel abstinentia carnium, quòd  non teneat dispensatio: tamen illa sunt ex statutis conciliorum.
  
   ¶ Sed dato quòd absolutè ita sit, tamen restat magnum dubium, Vtrum saltem si concilium prohiberet dispensationem, & addat decretum irritans, si secus fieret, utrum saltem si in tali lege possit dispensare papa. De qua q. primò tenendo, quòd papa est supra concilium, uidetur quod non possit  dubitari, quin hoc possit: quia si par in parem  non habet imperium, multo minus inferior  in superiorem. Sed tenendo alteram partem,  prima facie etiam uidetur, quòd sequatur,  quòd si concilium hoc prohibet, quòd papa  non possit. Ista q. fuit agitata in concilio Basilien. in quo fuerunt quidam theologi, & iurisperiti, qui contendebant, quòd si in aliquo statuto concilii addatur decretum irritans, quòd papa in tali statuto non possit dispensare: & si tentaret hoc facere, nihil faceret.  Contra quos Cardinalis de Turre fecit opusculum, quod uocauit De decreto irritante, in  quo contrarium illius sententiae contendedat  ostendere. sed illum librum ego inuenire non  potui, sed tamen pro nostra sententia respondeo ad hoc dubium, secundum utranque opinionem, siue teneamus quòd concilium est supra papam, siue contrarium. Et sit quinta propositio. Non[article 5] obstante decreto irritante concilii, papa posset dispensare in statutis eius. Hoc  probatur primò, Quia cessante tali decreto, papa habet talem potestatem ex officio suo ad  dispensandum in statutis conciliorum: sed  concilium non potest limitare potestatem papae, uel officium papae: ergo non obstante tali  decreto potest. Et confirmatur, Quia papa non      habet potestatem dispensandi ab ipso concilio. totam enim potestatem habet ab ipso iure  diuino: ergo concilium non potest auferre ei illam potestatem. Item: cùm concilium possit illam   authoritatem dispensandi committere alicui  episcopo, si posset auferre à papa, iam esset necessaria aliqua potestas maior papa, ut supra arguebamus. Et confirmatur, Quia papa iam non   esset uniuersalis pastor, si esset aliquis actus iurisdictionis, in quem papa non posset, scilicet  talis dispensatio, que fieri quidem posset, sed  non à papa. Item eadem ratione concilium  posset prohibere, ne papa posset dare indulgentias, uel absoluere ab excommunicatione pro  tali crimine, uel tali, uel aliam quamcunque  partem iurisdictionis adimere: quod esset absur   dum. iam enim non esset papa. Consequentia  autem patet, Quia si possit adimere istum actum  iurisdictionis, quare non quamcunque alium?  Itaque puto falsum & periculosum dicere,  quòd ratione decreti irritantis tolleretur à papa potestas dispensandi. Gerson autem Cancellarius Parisiensis 1. parte trac. 3. determinatio  ne, quòd concilium generale potest limitare usum potestatis papalis certis legibus. ut non  possit uel dispensare, uel abrogare decretum  conciliorum. imò aliquem ex rationabili causa auferre ab obedientia papę: & multa in hanc  sententiam tradit. Sed ille doctor per omnia     fuit infestissimus authoritati summorum Pontificum, & multos alios infecit suo ueneno: parum enim differt à schismate eius sententia de authoritate papae. Item̃ potest argui. Vel enim leges  concilii exem̃ptę sunt à papa, uel non. Si non sunt,  ergo non obstante quocunque decreto papa  poterit dispensare. Si sunt exem̃ptę, ergo etiam  sinon abiecerint decretum tale, erunt exemptae, & papa non poterit dispensare. Probatur, quia  leges diuinę sunt exemptę ab humana iurisdictione: etiamsi nun quam sit prohibita dispensatio, tamen nulla potestas humana potest in illis dispensare: & episcopus non potest dispensare in legibus papae, quia est inferior, nec opus  est alia prohibitione. Et profectò si ita est concilium supra papam, sicut supra episcopos,  oportet dare aliquam rationem quare episcopus non potest dispensare in statutis concilio  rum, & potest papa. Panormi. in tractatu de concil. Basilien. numero 18. contendit, quòd papa  in iis quae pertinent ad salutem, & generalem statum ecclesiae, non potest contra statuta conciliorum uenire. citat ad hoc Archidia. in c. sic  40. d. in quo cap. dicit Gregorius se suscipere  quatuor concilia principalia, sicut sancti Euangelii quatuor libros: ex quo arguit, quòd sicut papa nihil potest immutare circa contenta in Euangelio, ita nec circa decreta conciliorum.
  
   ¶ Sed quia ex sententia & conclusionibus supradictis uidentur omnia relicta in arbitrium  unius hominis non confirmati in gratia, sed  qui potest & errare, & peccare: ideo oportet  inuenire aliquod remedium ad obuiandum  huic tanto periculo, et ideo sit sexta propositio,  Papa[article 6] dispensando in legibus & decretis tam conciliorum, quàm aliorum Pontificum, potest errare, &  grauiter peccare. Vtinam liceret dubitare de hac  conclusione. sed uidemus quotidie à Romana  curia tam largas, imò omnino dissolutas dispeñsationes profectas, ut orbis ferre non possit, nec  solum in scandalum pusillorum, sed maiorum. Sed hęc  patebit clarius ex quęstionibus sequentibus.
  
   ¶ Erit ergo septima propo sitio, Non[article 7] licet papę dispensare in legibus et de cretis conciliorum pro  suo arbitrio, & sine causa rationabili, etiam ubi  nihil continent iuris diuini. Probatur, Quia leges  humanae & conciliorum maximè sunt necessariae   ad gubernationem & administrationem ecclesiae:  ita ut sine illis nec ius quidem diuinum seruari possit. Ergo si papa per irrationabiles & temerarias dispensationes tollat uel omnino, uel ex magna parte legum obseruationem: hoc necesse est, utuergat in detrimentum magnum ecclesię. ergo non   potest hoc papa facere sine graui peccato. Antecedens autem patet, Si quis imaginetur ecclesiam sine  legibus humanis, intelliget profectò magnam confusionem & inordinationem, scilicet uidebit nullo pacto constare, nec fidem, nec religionem Christianam. cùm enim de iure diuino non sit determinatum tempus ad susceptionem sacramento  rum, & de confessione, & eucharistia, imò  baptismo, item nec ratio sacrificii, & totius  cultus diuini: nulla ratio administrationis defendi posset in ecclesia sublatis legibus humanis, & esset intolerabilis deformitas, si quilibet uiueret suo arbitrio, etiam inter terminos  iuris diuini. Et confirmatur, Quia non sunt  minus necessariae leges ad administrationem  ecclesiae, quàm ciuitatis: sed res publica, siue ciuitas, non potest esse sine legibus humanis, ut  constat: ergo nec ecclesia. Nec sine causa Paulus ad Roma. 13.
        {Roma. 13.}
 in quit, quòd qui legibus humanis resistunt, damnationem sibi acquirunt.  Et sic Isidorus
        {Isido.}
 dicit, Factae sunt leges, ut earũ  metu humana coërceretur audacia, tutaq́; esset  inter improbos innocentia. Et Aristo. 1. Rhethori.
        {Aristo.}
  quod melius est omnia ordinari lege, quàm  dimittere iudicum arbitrio. Secundò probatur, Quia si leges debent fieri pro bono communi (debet enim lex nullo priuato commodo, sed pro utilitate omnium conscribi. c. erit  autem lex. 4. d. ut ait Isidorus) ita etiam dispensatio, quae est quasi lex quaedam, debet habere  rationem boni communis, aliâs erit dissipatio, & non dispensatio. Tertiò, Talis dispensatio esset in iniuriam aliorũ: ergo non est licita.  Antecedens patet, quia una conditio legis est,     quòd sit aequalis, non autem esset aequalis, si si  ne causa rationabili aliquis eximeretur à lege,  alii autem lege premiarentur: quod fit per temera  rias & uoluntarias dispensationes. ergo illud  est illicitum. Confirmatur, Quia lex uel est ipsum  ius, uel ius est effectus legis: unde & secundùm  diuersas leges dicitur ius naturale, ciuile, canonicum. sed ius, & aequum, siue ęquale, idem est.  ergo oportet omnino, quòd lex sit aequalis.  Et confirmatur hoc, Quia si in principio legis  sine causa rationabili cęteris omnibus paribus  legislator imponeret legem aliquibus, alios autem eximeret: faceret illis iniuriam. ergo eadem   ratione, imò multo magis post legem latam.  Quartò, Non licet papę dispensare in propriis  legibus sine rationabili causa, ergo nec in legibus concilii. Antecedens patet, Quia non potest ipse eximere alios. Assumptum probatur,  Quia dato, quòd princeps non sit subditus  suis legibus quantum ad poenam, uel quantum  ad uim coactiuam, tenetur tamen quantum ad  uim directiuam, & in foro conscientiae tenetur uiuere secundum illas. quia (ut dicitur extra.  de const. cap. cùm omnes.) quod quisque iuris  in alterum statuit, ipse debet uti eo. Et Sapientis dicit authoritas, Patere legem, quam ipse  tuleris. Vnde Matth. 21.
        {Matth. 21.}
 improperantur scribae   à Domino, quòd dicunt, & non faciunt: &  quòd aliis onera grauia imponunt, ipsi autem nolunt digito mouere. unde & S. Tho. 12.  q. 96. ar. 5. ad 3.
        {S. Tho.}
 dicit quod quantum ad dei iudiciũ  princeps non est à lege solutus. Et hoc non solùm est uerum ratione scandali, uel quia esset  causa infirmitatis legum: sed de per se. faceret  enim iniuriam aliis, cùm ipse princeps est membrum rei publicae. Facit enim iniuriam non ferendo partem oneris sine iusta causa. lex autem   digna uox. C. de legib. ubi dicitur, quòd princeps non tenetur suis legibus. intelligitur quantum ad uim coactiuam.
  
   ¶ Octaua propositio, Multo[article 8] minus poterit  abrogare sine rationabili causa decreta concilii. Ista patet, quia magis est abrogare, quàm dispensare: imo ex hoc iterum fingit argumentũ  pro septima conclusione. Quia non licet papae   abrogare, ergo nec ita passim & sine rationabili causa licet dispensare. Antecedens est notum  apud omnes, maximè illa decreta, quae spectant  ad uniuersalem statum ecclesiae, uel ad bonam  administrationem religionis, & morum in ecclesia. Nullus enim concederet, quin papa grauiter delinqueret, si derogaret omnino legibus   de gradibus prohibitis ad matrimonium. Item  de irregularitatibus, ut de bigamia, & de homicidio. Probatur autem consequentia clare.  Quia si passim cum omnibus petentibus dispensaret, iam nullus esset effectus legis, & frustra     lata esset lex. Quid enim iuuasset prohibuisse  bigamos à sacerdotio, si omnes bigami, qui  uolunt, promouentur? & similiter homicidę?  Lex enim lata est, ut ita non fierent, non ut fierent cum licentia. & ideo si quis aduertat, intelliget esse peruersissimam licentiam istarum  dispensationum. Nam legum natura haec est,  ut regulariter quidem, & ut in plurimum lex  obseruetur: dispensatio autem siat rarò, & in  casibus peculiaribus. est enim, ut doctores omnes dicũt, dispensatio quasi quędam interpretatio  iuris in casibus, quos legislator uidere non potuit. Per istas autem dispensationes fit omnino contrario modo, ut lex quidem quàm rarissimè seruetur, dispensatio autem fiat regula  ris, ut in plurimum. Nullus enim est, qui uelit contrahere cum consanguinitate, qui non  obtineat dispensationem: nec bigamus uult  promoueri, qui non dispensetur, nec etiam  homicida, aut saltem mutilator. Et ita de aliis  penè legibus omnibus positiuis. Itaq; si quis  non contrahit cum consanguinea, non est ratione  legis, sed quia non cupit, uel non placet. Et si  quis consideret, intelliget, quod si tollatur lex de  impedimentis matrimonii, uel irregularitatis,  non plures tales contrahent, aut, promouebuntur quàm tunc faciũt per dispensationem. nunc  enim solùm seruant legem qui uoiunt, uel fortè pauper aliquis, qui non habet unde possit  dispensationem procurare, quod iterum est  alia species iniurię, ut pauperes excludantur, diuites admittantur, nulla alia causa posita. Atque  adeo sunt uerae 7. & 8. conclusiones, ut Caie.
        {Caieta.}
   in apologia de potestate papae dicit, quòd non   solùm decreta concilii generalis, sed nec prouincialis papa potest licitè abrogare, aut super  eis dispensare, sine rationabili causa. ubi etiam   tenet, quòd decreta concilii obligant papam  in foro conscientiae. cui in hac parte eo magis  credendum est, quia fuit semper fautor & studiosus potestatis pontificiae, quam etiam eo  tempore sanctum concilium defendit. Et istae   conclusiones sunt communiter doctorum, &  expressè tenet Sylue.
        {Syluest.}
 in uerbo, papa. §. 15. & in  uerbo, concilio. §. 2. & est expressè ex mente  sanct. Tho.
        {S. Tho.}
 12. & 22. & contra impugnantes religionem. & Panor.
        {Panormi.}
 in c. non debet. de consan.  & affinitate.
  
   ¶ Nona propositio, Aliqua[article 9] lex etiam positiua posset esse in ecclesia, & forte aliquae tales  sunt in quibus expediret ut nunquam dispensaretur. Probatur, Quia (ut dictum est) ius diuinum aut nullo modo, aut uix obseruari potest  sine aliquibus legibus humanis. ergo aliquae   leges humanae sunt tam utiles, imo penè neces  sarię ad obseruationem Christianae religionis,  ut uniuersalis obseruatio illarum sit ualde utilis     ecclesiae. & econtrariò etiam si aliquando uideatur   dispensatio rationabilis, tamen multo utilior  esset ĩuiolabilis obseruatio legis, quàm ut ape  riatur ianua ad dispensationes. Exemplum  est de statuto, capit. omnis utriusque sexus. de  poenitentia & remissione. quod licet sit de iure diuino quantum ad confessionem, & communionem, tamen quantum ad tempus est de  iure positiuo: non est dubium quin melius sit,  quòd nun quàm in eo dispensetur. Quia si semel detur locus dispensationi, & relinquatur  arbitrio humano iudicare an sit causa rationabilis dispensandi per ambitionem principum,  aut gratiam, aut improbitatem hominum, multiplicabuntur dispensationes cum magno periculo, non solùm iuris humani, sed etiam diuini. Multae aliae leges possent dari tales. Confirmatur, Quia etiam se offerunt casus, in quibusuideretur etiam conueniens, ut in lege diuina  dispensaretur, ut quòd aliquis relinqueret primam uxorem, & transiret ad secundam ad pacem regni, uel familiae, uel haberet duas, uel mentiretur pro aliqua magna utilitate, & tamen  nec Deus dispensat unquam, nec reliquit in ecclesia potestatem dispensandi (ut suprà dictum est.) nimirum summa sapientia cùm intelligeret maius detrimentum sequuturum,  semel data licentia dispensandi, quàm bonum, quod prouenire possit ex tali dispensatione etiam aliâs rationabili. Nec solùm hoc  est uerum ex iure diuino naturali, sed etiam de  iure diuino positiuo. Nunquam enim in ueteri testamento dispensatum est, ut quis comederet carnes suillas, nec alia uetita in lege, nec  in quocunque mandato totius legis: nec in  noua lege, ut aliquis non baptizaretur, aut confiteretur, cùm tamen possunt praetendi causae   apparentiores ad dispensandum, quàm saepe  fiat pro legibus humanis. Certè nisi Christus  optimè prouidisset expedire ecclesiae suae, ut  nunquam in talibus legibus dispensaretur, reliquisset potestatem dispensandi. nescio quis  reprehendisset, tamen uiri sapientes laudant  Chartusienses, qui in sua abstinentia carnium  nunquam dispensant, non obstante quacunque occasione, aut periculo. Si enim semel in  ciperent dispensari, maior esset, seu latiùs se extenderet dispensatio, quàm obseruatio. Similiter profectò est in aliquibus legibus humanis, in quibus sanctius esset nunquam dispensare, quàm illarum rigorem flectere per dispensationem. Sed dicunt, quòd contingunt aliquando casus magnae necessitatis, ubi sequatur magnum periculum nisi dispensetur. Respondetur primò, Aliquae sunt leges, ex quibus nunquam se qui potest tale inconueniens,     ut patet consideranti, sicut nec in legibus diuinis. mala enim non sequuntur ex obseruatione bonarum legum, sed ex dispensatione illarum. Secundò, Etiam minus malum esset illud,  quàm dare occassionem ad infirmandas & uiolandas leges necessarias ad conseruationem religionis. Et praeterea cum dicimus numquam esse  dispensandum, non excludimus unum casum  qui forte posset contingere in mille annis, quando scilicet sequeretur aliquod magnum scandalum: tuncenim meritò posset dispensari,  dummodo hoc esset lege cautum, ne relinqueretur arbitrio humano. Vtinam eligerentur aliquae leges grauiores, & concernentes uniuersalem statum ecclesiae, & magis necessariae   ad gubernationem eius, & reformationes morum, in quibus nullus esset locus dispensationi. In quocunque enim casu praeferendum est  bonum commune bono priuato, quod per  dispensationem praetenditur: sed manerent inuiolabiles sicut diuinę, si nec per papam nec per  concilium dispensaretur.
  
   ¶ Decima propositio,[[10]] Si ex usu, & experientia,  aut prouidentia intelligeretur, quod si dispensaretur  in aliqua lege ecclesiastica, uergeret in perniciem, aut graue damnum ecclesiae, & religionis:  concilium posset hoc declarare, & determinare,  & etiam statuere, ut in tali lege nun quam dispensaretur. Hęc probatur, Quia declarare quidem     certum est quod spectat ad concilium, statuere autem probabile est quòd possit, quia sicut  dictum est in 9. quaestione, hoc expediret, ergo concilium posset facere tale statutum.  Item quia papa potest facere tale statutum, ergo etiam concilium.
  
   ¶ Vndecima propositio, Videtur[article 11] quòd in tali determinatione concilium errare non possit.  Probatur, quia est de iis, quae spectantad mores uniuersales ecclesiae, ergo non potest errare in huiusmodi determinatione, & statuto.  ¶ Duodecima propositio, Facta[article 12] tali determinatione, nunquam liceret papae dispensare in tali lege, & peccaret mortaliter, dispensando ex  quacũque causa. Probatur, Quia si concilium determinasset, quòd dispensatio est perniciosa  per decimam propositionem, & non potest errare  per undecimam ergo ita est, quod est perniciosa dispensatio, ergo est illicita. Item si papa dispensat si  ne rationabili causa, peccat, ut in septima propositione dictum est: sed nulla potest esse rationabilis causa dispensandi contra mandatum  concilii generalis. Ergo malè faceret dispensando: quia grauius est & melius, obseruare  sententiam concilii, quod errare non potest,  quàm obseruare, uel capere causas, uel casus  particulares. Item si concilium determinat,  quòd dispensatio in tali lege est perniciosa  toti ecclesiae, hoc maximè esset, quando     talis dispensatio uergeret in detrimentum, non   solùm legis humanae, sed etiam iuris diuini:  quia (ut dictum est) ius diuinum seruari non  potest sine legibus humanis. Et si concilium  deberet facere aliquod tale statutum, in quo  nunquam esset dispensatio: ideo esset, quia ex  talibus dispensationibus sequeretur quòd aut  pernicies, aut periculum esset contra ius diuinum. non enim deberet esse pro decimis,  aut bonis ecclesiasticis, sed pro maioribus rebus. Vt si ex dispensatione puerorum sequeretur mala administratio in ecclesia, & ex consequenti uitiosa administratio sacramentorum, morum corruptela, & nullum bonum  ex tali administratione posset nasci: merito  concilium determinaret, ut nunquam fieret  dispensatio in illa lege. Et tunc arguitur sic,  Papa non potest dispensare in iure diuino, ut  dictum est suprà in 1. propositione. ergo si aliqua lex humana est necessaria ad obseruationem iuris diuini, non poterit papa dispensare licite in illa. Sed tota difficultas est, quia  licet dispensatio temeraria, & uulgata, & irrationabilis possit esse perniciosa, tamen dispensatio particularis ex rationabili causa & raro,  non esset perniciosa priuata, ut cum isto puero uel iuuene optimae indolis, & morum opti  morum, erudito & nobili, & qui re uera plus  proderit quàm quicunque alius, dispensetur     quòd fiat episcopus. ergo concilium non potest  determinare, quod uulgariter omnis talis dispensatio in tali lege est perniciosa, sed temeraria,  & passim facta: & per consequens non potest  prohibere summum Pontificem ne in aliquo  casu emergenti possit dispensare. Respondeo ad  hoc dubium. Primò, quòd leges non respiciũt  casus particulares: sed ad hoc quòd lex uniuer  saliter feratur, satis est quod quasi semper sit expediens, uel utplurimum. Exempla sunt clara, si  per se consideremus aliquo modo expedire, utuir relinqueret uxorem, & aliam duceret, uel  quia sterilis, uel quia intolerabilis, uel quia malis moribus inficit fortasse maritum: sed quia  ut iam plurimum expedit, ideo lata est uulgariter lex, ne aliquis dimittat uxorem, etiam si fuerit haeretica, & conaretur maritum subuertere, uel in quocunque alio casu. Idem de plura  litate uxorum etiam pro pace, imò conuersione totius regni. Item nullum inconueniens uidetur aliquando sequi ex concubitu fornicario,  si per se consideretur. Ratio enim quare est malus, & prohibitus, est, quia est contra bonum  prolis, ut nasceretur sine certo patre, & pet consequens malè educaretur. Hoc autem cessare  potest in casu ubi mulier est sterilis, & iam aetatis prouectae: & tamen uniuersaliter est prohibita fornicatio, cum quibusuis circunstantiis,  quia in prolibus sequeretur mala educatio, &     procreatio prolis. Ita profecto legislatores humani possunt habere rationem & respectum  ad illud, quod penè semper accidit, etiam si  aliquando deficiat, & ferre leges uniuersaliter  etiam in quocunque casu: & si non esset lata  lex de insolubilitate matrimonii à Deo, ecclesia posset condere illam legem ita uniuersalem, sicut fecit ipse Deus. & indispensabilem  in quocunque casu: quia si nunc lata à Deo ita uniuersalis est rationabilis, & utilis, etiam esset talis lata à concilio, uel papa. Nil enim facit à quo sit lata lex ad hoc, quòd sit rationabilis: nec Deus faceret leges ita indispensabiles, nisi ita expediret. disponit enim omnia  suauiter. Sapientiae 9.
        {Sapien. 9.}
 & ut conuenit rebus. Et  in legibus humanis prohibetur uniuersaliter  aliquid omnibus uti, tamen ratio legis non inuenitur in omnibus. Verbi gratia, Prohibetur ne nocturno tempore aliquis armatus incedat: certè ratio legis est, quia illo tempore  solent insidiae fieri, & caedes, & est maior licentia peccandi. Si quis autem certus, quòd  nihil mali facturus est ex hoc, sed ex aliqua alia  occasione portat arma illo tempore, est reus  legis, & peccat contra legem, & meritò punitur:  & si esset lata excommunicatio, incurreret senteñtiam, quia propter pericula frequenter accidentia  rationabiliter fuit facta prohibitio in omnibus.     si ergo licet aliquando aliquis iunior rationabiliter possit assumi in episcopum: tamen quia  hoc esset rarò, & contrarium plurimùm contingit, posset concilium ordinare, quòd cùm  nullo dispensaretur: & hoc est profectò uerum, etiam si nulla ratio esset, optimè faceret.  Sed propter hoc est notandum, quòd non solum oportet expectare in condendis legibus  quid boni sequatur ex casibus particularibus,  & ex obseruatione legis, uel quid mali in his  casibus singulis in transgressione illius, sed  quid sequatur, si tollatur talis lex uniuersaliter. Verbi gratia, si consideremus quid mali sequatur ex ista fornicatione aut illa, non uidetur quòd se quatur magnum inconueniens, &  si aliquod, posset etiam facilè adhiberi remedium: sed si consideremus quid mali sequeretur, si tollatur illa prohibitio, intelligeremus  quàm necessaria est illa lex. Si enim liceret fornicari, non solùm sequitur praua educatio pro  lis, sed etiam quòd non sit procreatio liberorum, & periret genus humanum. si enim hoc  liceret, multi non ducerent uxores, & mallentuti libertate: & per consequens cùm ex huiusmodi uago concubitu non multiplicarentur  liberi, sed rarò eueniant, sequitur defectus &  inopia filiorum in republica, sequitur quod non sint  familiae, & per consequens auitates, nec respublicae, & multa alia inconuenientia. Idem patebit de insolubilitate matrimonii. Non enim  oportet respicere ad hoc quid mali sequatur,  si Petrus uxorem suam reliquerit, sed oportetuidere quid mali sequatur, si passim liceat dimittere uxores. Cùm enim inter coniuges saepe incidat iurgia, & capiat eos inuicem satietas, rara essent matrimonia firma. Et cum relicta ab uno non reciperetur ab alio, esset magnum periculum incontinentiae, & primùm  esset in magnam iacturam & detrimentum liberorum, qui relinquerentur aut sine matre  apud nouercam, aut sine patre apud matrem,  & multa alia mala: unde iustissimè est adẽpta  illa facultas. Ita in legibus ecclesiasticis non oportet considerare quid boni, aut quid mali sequatur, si iste iuuenis fiat episcopus, uel si quis emat hoc beneficium, quia non uidetur magnũ  malũ: sed oportet considerare quid se querettur,  si hoc passim liceret fieri siueper dispensationem,  siue alia quacunq; uia. sequeretur enim confusio, & pernicies rerum ecclesiasticarum, & bonorum morum, ut constat. Et ideo si hoc alia  ratione impediri non potest, nisi ista, ut omnino tollatur facultas dispensandi, haec accipienda est. Praeterea considerandum est, quòd ratio  legis potest esse rata, & determinata, ꝗa est in communi, & uniuersali. Sed ratio legitima dispensandi in lege non  potest esse determinata, quia est  ex singularibus coniecturis, & circumstantiis, de     quibus non potest haberi scientia, nec certitu  do, ut Philosophus dicit: quia uariantur in infinitum. & ideo oportet si dispensandum est, quod relinquatur arbitrio humano, quando, et quomodo: & cùm sint tot rerum uarietates, saepe propo  nuntur circunstantiae, quae licet non sint sufficientes, sunt apparentes, uel uerisimiles, & per  consequens trahunt hominem ad dispensandum frequenter in lege: cuius tamen obseruatio est necessaria, & sic defraudatur intentio legis. Et praeterea est magna improbitas hominum, qui nitũtur in uetitum semper, cupiũtque negata, et qui concupiscunt, ꝗa lex dicit,  Non concupisces. Et praelati, etiam summus Pontifex errare potest in huiusmodi dispeñsationibus,  ut in sexta propositione dictum est, & sunt infirmi ad resistendum ambitioni importunitatibus.  Ideo si maneat licentia dispensandi in legibus pro  suo arbitrio, periculum est manifestum, ne dispensa  tiones fiant saepius irrationabiliter, quàm cum causa rationabili, cum magno detrimento ecclesię. ergo si aliud remedium adhiberi non potest, quàm  hoc, hoc accipiendum est. Praeterea considerandum  est, quod in moralibus non oportet multùm considerare quid possit fieri, sed quid in rerum statu & natura inueniatur, & contingat, & potiùs  experientia tot annorum, quàm argumentationibus standum est. Possent iudices esse fortes uiri, ac ita iusti, ut nullis muneribus corrumperentur, aut retraherentur à iustitia: sed quia usu &  experientia compertum est, quòd iudices acci  pientes munera, non rectè solent iudicare, ideo  generaliter prohibitum est munera accipere. Ita  in proposito nos bene possumus philosophari  & imaginari, quod summi pontifices possent esse  sapientissimi, & sanctissimi uiri, & quod nunquam  dispensabũt sine legitima causa: sed clamat experientia in contrarium: & uidemus, quod nullus quaerit dispensationem, quin obtineat. ergo desperandum est, quod si relinquantur dispeñsationes arbitrio  humano, quòd solum fient ex legitima causa. Et  quamuis sint multi summi pontifices sapientes  & sancti, unus potest omnia perdere & maximè quia summus Pontifex non potest examinare omnes causas obrutus grauissimis occupationibus spiritualibus, & temporalibus, & necesse habet mandare aliis curam, à quibus saepe falli potest, etiam si fuerit B. Gregorius. Et praeterea  dicit Arist. 1. Rhetoricorum,
        {Aristot.}
 & S. Tho. 22. q. 95.  ar. 1. ad secundum.
        {S. Thom.}
  quod omnia quae possunt, debent lege determinari, et disponi, et quàmpaucissima  relin qui arbitrio iudicis. Cuius pręcepti multas ponit rationes: sed potissima est, quia legislator fert leges in uniuersali, & de futuris, nec  tũc innititur aut gratia amicorum, aut improbitate hominum, aut prece, aut pretio, sedsolum habet  in concilio bonum reipublicae, cui omnes fauent. sed  in casibus particularibus concurrunt multa quae      possunt hominem ab aequo, & bono auertere. Et ideo multo liberior est ad ferendas leges,  quàm tot iudices. Item leges ponuntur ex maggna consideratione, in particulari autem non uacat ita considerare. Ita est in proposito, leges  ecclesię feruntur cum assensu omnium, & à nemine impugnantur, aut contradicuntur, & sic  sunt optimae. Sed in dispensationibus concurrunt multa, quae inducere possunt ad non rectè dispensandũ: & ideo optimum esset rescindere occasiones. Et adhuc ita loquimur, quasi  cum magna difficultate fiant dispensationes,  & oporteat adhibere magnas machinas ad extorquendam unam dispensationem, & non  sint Romae expectantes, an quis uelit petere  dispensationem omnium, quae legibus sancita sunt.  Sed dicet aliquis, Videmus semper in literis  apostolicis dispensationum, quòd semper pro  fertur causa iusta dispensationis: ergo si ita sit,  quid opus est ista noua cautela? Respondetur,  Ego nullam dispensationem in particulari condemno, nec meum est, non iudico alienum  seruum. Fortasse ita est ut dicitur. Sed uideo  duo. Primum, quòd in fine anni sunt tot dispensationes factae, quòd nescio an sint tot,  qui legem seruent. Secundo uideo, quòd omnes, qui petunt, afferunt dispensationes, quos  omnes mirum est habere legitimas causas, ut cũ  eis dispensetur in impedimentis matrimonii,     aetatis ad ordines, & irregularitates, & plurali  tates beneficiorum. Itaque omnibus pensatis,  uideretur certè conducibile, ut hac ratione  quis iret obuiam huic dispensationi legum opti  marum, ut prohiberetur dispensatio absolutè.  Quòd si omnino uideatur durum, & necessarium esse, ut omnis lex habeat aliquam exceptionem, nec aliqua lex humana sit omnino  indispensabilis, hoc statuatur lege, in quo casu  possit papa dispensare, & terminetur in tali, & in  tali, & non aliâs, & sic poterit fieri dispensatio  sine uiolatione, & dispeñsatione legis. Sed tutiùs  & iustiùs uideretur, ut fieret absolutè de aliquibus legibus. Est praeterea considerandum,  quòd (ut dictum est) bonum commune est  praeferendum bono particulari, & ideo cùm  lex lata sit propter bonum publicum, dato quod ita  esset, quòd ex illa in casu particulari sequeretur detrimentum alicuius particularis, etiam ubi aliâs esset irrationabile, tamen ferendum  est propter conseruationem boni communis,  nec statim oportet occurrere ad dispensationes, quia dispensando in causis iustis, aperitur  ianua ad dispensationes iniustas. Circa quod  optimè S. Tho. 12. q. 97. ar. 4. ad 1. & q. 100. ar.  8.
        {San. Tho.}
 dicit, quòd nunquam dispensatio est facienda cum detrimento boni communis. & 22. q.  88. articu. 12. dicit, quòd omnis dispensatio à  praelato debet fieri ad honorem Dei, uel utilitatem ecclesiae. & 12. q. 97. articu. 4. quòd qui  dispensat, non habens intentionem ad bonum  commune, infidelis [infidelitas] est. ex quo patet, quòd in  dispensationibus non est legitima causa, quae   solùm respicit priuatam utilitatem, & specialiter personae priuatae, sed debet potiùs habere  respectum, an talis dispensatio uergat in bonum  commune, uel econtrario. Vnde cum aliquae   leges sint ita graues, ita necessariae ad bonam  gubernationem, & statum ecclesiae: si tunc contingat casus, ubi dispensatio uideatur irrationabilis, melius esset ut non dispensaretur, etiam ubi  non esset dispensatio prohibita, ut praesupponimus in ista propositione 12. Exemplum est clarum si ista lex, quòd filii clericorum non succe  dant parentibus in beneficiis, iudicatur esse necessaria in ecclesia: dato quòd sit aliquis talis  filius ita dotatus omni uirtute, & doctrina, ut  omnino expediret ut succederet patri, & nullus alius sit ita idoneus, & possit hoc fieri non  solùm sine omni scandalo, sed etiam ad gratiam totius populi: melius esset, ut non dispensaretur cum tali, ut tollatur spes aliis procurandi tales dispensationes. Et demum cùm ex duobus malis minus sit eligendum, ut in decretis.  13. d. duo mala. & Aristot. libro sexto Topico.  dato quòd non dispensaret in aliquibus casibus, esset malum tamen, cùm necesse sit, uel     incidere in hoc malum, uel per hanc occasionem uenire in maius malum, scilicet desolationem, & corruptionem legum necessariarum: melius est tolerare hoc primum malum,  ut etiam cum aliquo detrimento nunquam  dispensetur, quàm ut permissa licentia dispensandi, fiat pernicies morum & legum. Si quis  obiiciat, quòd huiusmodi decretum esset omnino nouum, & nun quam simile factum in aliquo concilio oecumenico, ubi tamen fuerunt  patres sapientissimi: ergo nullo modo debet  praesumi hoc inceptum in nouo concilio, quod  certè ut sit celeberrimum, nunquam superabit  authoritatem & maiestatem illorum antiquorum patrum. Ad hoc respondetur distinguendo tempora, ut dicunt Iuristae, & concordando iura. Tempore conciliorum antiquorum  erant pontifices similes patribus conciliorum.  quòd ad retinendum, & inuocandum ab im.  moderata & effusa licentia dispensandi non  erat opus huiusmodi decreto: imò si bene reuoluuntur iura & historiae apud antiquos patres, non praesumebant pontifices decreta conciliorum ita faciliter & passim dispensare, sed tanquam oracula diuina obseruabant: nec iam non ita  temere, sed fortasse nec semel dispensabant  contra statuta conciliorum, maximè circa leges graues, & paulatim ad hanc intemperantiam dispensationum deuentum est, & ad hũc  talem statum, ubi nec mala nostra, nec remedia pati possumus, & ideo necesse est aliam rationem excogitare ad conseruandas leges. Da mihi Clementes, Linos, Syluestros, & omnia  permittam arbitrio eorum. Sed ut nihil grauius dicatur in recentiores Pontifices, certè  multis partibus sunt priscis illis inferiores. Et  hoc de 12. propositione.
  
   ¶ Decimatertia propositio,[article 13] Tale decretum non   deberet apponi in multis legibus, sed solum in  paucis, hisq́ue grauissimis, & ualde necessariis  Hęc patet: primo, quia cùm papa sit pastor uni  uersalis, non debet limitari eius authoritas sineurgenti necessitate, aliâs fieret ei iniuria. Item  si hoc extenderetur ad multas leges, hoc iterũ  posset uergere in impedimentum administrationis Ecclesiae, quia dispensationes aliquando sunt necessarię, ut dictum est. Item esset occasio, ut sub illo praetextu papa contemneretur  tamquam haberet manus ligatas, & sumerent  licentiam aliqui ad rebellandum contra eum.  Et tandem hoc non debet fieri, nisi solùm in aliqua lege ita necessaria, ut ex eius dispensatione  immineret magna pernicies ecclesiae. Sed restat magnum dubium, facto[article 14] tali decreto, utrum si  illo non obstante papa dispensaret, teneret factum, dato quòd malè faceret.
  
   ¶ Sit decimaquarta propositio, Tale decretũ     non facit de per se, quòd papa non possit dispensare, sed solùm quòd non liceat. Probatur 1. ut  probatum fuit suprà q. 3. 4. & 5. cùm potestas  papae non sit à concilio, sed à Christo, concilium non potest coarctare authoritatem papalem, aut limitare: ergo si possit dispensare sine  tali decreto, posset etiam illo posito. Item quia  (ut suprà probatum est) concilium nihil potest, quin papa illud possit, sed concilium posset dispensare non obstante proprio decreto: ergo etiam papa. Item si illud decretum fieret ab  uno summo pontifice, alius sequens posset dispensare, quia par in parem non habet imperium: sed non habet maiorem authoritatem à  concilio quàm à papa, ut suprà probatum est.  Et Syluest. in uerbo, papa. §. 15.
        {Syluest.}
 dicit secundum  mentem S. Tho. quòd papa potest etiam sine  causa dispensare in omni iure positiuo, & etiam   illud irritare. Itaque si irritaret, de facto nulla  essent, sed irrita: sed in hoc peccaret de quocunque statuto concilii, ut probat glossa 1. in  cap. ubi periculum. §. hoc sancto concilio. de  electione. de quo Panormita. in c. significasti.  de electione.
        {Panormi.}
 & Iohan. Andreas
        {Iohan. andr.}
 & alii. Suppono autem, quòd ualeat ista consequentia,  Si papa male dispensat, ergo non ualet illa dispensatio. Si enim sine causa dispensaret in  gradibus prohibitis ad matrimonium de iure     positiuo, dispensatio teneret, & matrimonium  sic contractum esset ualidum. Nec tamen uolo  dicere, quòd omnis dispensatio papae etiam in  iure positiuo ualeat: sed dico, quòd si non ualet hoc, aliunde est, & non solùm ratione iuris  positiui, ut infrà dicemus, scilicet siue papa sit  supra concilium, siue econtrario. ergo sinon  obstante tali decreto adhuc papa potest dispensare, in quo saluatur ista superioritas concilii  supra papam? Respondeo, Satis est ad hoc, quòd  papa tenetur, & malè faceret contraueniendo  decreto concilii. Vel fortè diceretur, quòd papa non potest tollere talem legem, & irritare,  si concilium prohibeat, sed potest dispensare:  quia manente tali lege, spectat ad eum omnis  actus iurisdictionis in ecclesia. itaque si papa  contra decretum concilii institueret puerum  in episcopum, talis reuera esset episcopus, &  haberet iurisdictionem.
  
   ¶ Decimaquinta propositio, Eodem[article 15] modo  sicut papa peccaret dispensans contra tale decretum, etiam peccaret petens dispensationem,  aut utens illa. Probatur primò, Quia consentit,  imo eo ipso operatur peccato alterius: & non solùm qui malè faciũt, digni sunt morte, sed qui  consentiunt facientibus, ad Roma. 1. Item ille  est occasio tantorum malorum, quae ex huiusmodi dispensationibus sequuntur, ut suprà osten  sum est. Item etiam faciunt iniuriam aliis, si eximant se à lege. Quemadmodum si rex exigeret  tributum ab aliquibus ciuitatibus, & eximeret  alias sine causa: non solùm rex peccaret, sed  etiam ciuitas illa, quòd non subiret partem  oneris. Non tamen uolo dicere, quòd si papa  mortaliter peccat dispensando irrationabiliter, quòd etiam dispensatus utens dispensatio  peccat: sed nolo recipere uniuersaliter conclusionem Panormita. & aliorum in c. non est. deuoto. quòd dispensatus à papa in quocunque  iure positiuo, etiam sine causa, quòd est tutus in conscientia. Quae tamen potest esse uera, si intelligatur, quòd est tutus, hoc est,  quòd factum per illam tenet. Etiam in conscientia non est uniuersaliter uera, si intelligatur, quòd talis sine peccato potest illa uti,  ut si dispensetur cum sacerdote, ut ducat uxorem: & probatur, quòd (ut suprà arguebam) papa  peccaret dispensans secum sine causa legitima,  quia in foro conscientię tenetur suis legibus. ergo non potest eximere alium plus quàm seipsum  quin peccet. Vnde & ipsemet Panor. confitetur,  quòd dispeñsatus ad plura beneficia sine causa,  non est tutus in conscientia. Et ita Iohan. And.  tenet in c. de multa. de praeb. conformiter ad S.  Tho. quotlib. 9. q. 7. licet hoc etiam non solum uideatur contra ius positiuum, sed contra ius naturale: tamen contra quęstionem arguitur, Quia si papa     omnino irritaret aliquod ius positiuum, & si.  ne causa, & irrationabiliter faceret, non peccaret qui postea non seruaret tale ius, ergo etiam  si dispensat in illo, quia dispensatio est relaxatio iuris circa istum, sicut irritatio circa omnes.  Antecedens patet, quia certè si papa tolleret  abstinentiam carnium in feria sexta, nullus peccaret,  si uesceretur carnibus illis diebus, nec si tollat iura  de impedimentis matrimonii. Respondeo concedendo antecedens, quia reuera nullus manet titulus obligationis, quia nec iure diuino,  nec positiuo. & nego consequentiam: & ratio  est, quia manente iure in ordine ad alios, irrationabiliter facit, qui non uiuit aequali iure  cum aliis: atque ideo non omnino caret culpa,  licet saepe excusetur à mortali. Sed restat graue  dubium, si summus Pontifex dispensat in tali  statuto non obstante tali decreto prohibente,  utrum subditi, ad quos spectat recipere, & parêre tali dispensationi, teneantur. uerbi gratia,  si statuitur in concilio, quòd nullus ante aetatem uiginti annorum possit habere beneficiũ  curatum, & in hoc nunquàm dispensetur, dispensat papa cum puero, non solùm contra decretum concilii, sed etiam sine alia rationabili  causa, an parochia teneatur recipere illum, &  dare illi decimas. Pro examinatione dubii est  notandum, quòd[article 16] dispensationes Pontificis  sunt in duplici differentia. Quaedam sunt omnino gratiosae, gratiosas uoco, quae spectant solùm ad gratiam id est, beneficium dispensati, nec  faciũt ad commodum uel incommodum aliorum, ut dispensatio in ieiuniis, & abstinentiis,  & aetate ordinandorum, in impedimentis matrimonii, & similibus. & in huiusmodi non  est locus dubii, quia solùm spectat ad ipsum  dispensatio. Et tenet factum. Alię sunt dispensationes, quae possunt spectare ad commodum  aliorum, uel ad detrimentum aliorum, ut in exemplo posito, quòd aliquis puer sit parochus  istorum, quòd habeat beneficium & decimas  sine residentia, quòd recipiat fructus praebendae non seruiens, quòd unus habeat uiginti beneficia. Ista enim sunt huiusmodi, quae   multùm spectant ad iura communia, commoda, uel incommoda aliorum, & de huiusmodi uertitur in dubium, nec est facilis disputatio. Sed dicam, nihil omnino asserendo, sed  proponendo solùm quae uidentur probabiliora esse.
  
   ¶ Decima sexta propositio, Non[article 17] spectat ad  subditos determinare, aut examinare, quid  possit papa, aut quid non possit, & quomodo  teneantur parêre, uel non. Probatur, Quia sacrilegium est disputare de potentia principis  & praecipuè Papae. 17. quaest. 4. §. committitur.  & sequen. Secundò, Quia hoc ipsum determinare quę sit potestas spiritualis alicuius, est iurisdictio, & est pars gubernationis, quae non  spectat ad subditos, saltem erga superiores. ergo hoc non conuenit illis. Tertiò, Quia profectò hoc esset in turbationem & dissolutionem Ecclesiasticae hierarchiae, & authoritatis,  si quilibet posset dicere, Papa non potest: &  hoc modo eximeret se à man datis papae, & esset manifestum nutrimentum inobedientiae,  & schismatum, & hereseum. Imò hinc natae   sunt haereses, ut ait Cypria. quod sacerdoti Dei,  uel papae non obeditur, sed quilibet audet dicere, quòd Papa malefacit, & quod non potest facere: & ideo si papa erraret, melius esset ut in  omnibus illis pareatur, quam per hoc, quod unus habeat licentiam non parendi papae in uno casu:  forsan rationabiliter daret occasionem ut alii  non pareant etiam in iustis & honestis.
  
   ¶ Decimaseptima propositio, Non[article 18] semper mandatum papae, aut dispensatio obligat subditos  ad parendum. Nec loquor hic in casu, quod Papa  aliquid praecipiat manifestè contra ius diuinum:  hoc enim fortè nunquam continget, nec contigit,  nec esset dubium  quod non esset parendum. Sed extra  talem casum probatur primò, Papa non habet maiorem potestatem ad dispensandum, quàm ad fereñdum leges: sed si ferret legem iniquam, & iniustam, aliâs intolerabilem, & ualde grauem, subditi  non tenerentur parere. ergo necetiam si dispensatio sit huiusmodi. Antecedeñs patet, Quia, sicut     S. Tho. optimè 12. q. 96. arti. 4.
        {S. Tho.}
 lex non obligat  subditos in foro conscientiae nisi sit iusta: ad  hoc autem quod sit iusta, requiruntur tria, primũ  potestas in ferente, deinde finis, scilicet propter  bonum commune, postremò forma, ut secundum  aequalitatem proportionis imponat subditis  leges non onerosas. Et econtrario sunt iniustę,  uel ubi deest authoritas, uel cùm pręses imponit onera subditis non pertinentia ad utilitatem   communem, sed magis pro propria commodita  te, uel cupiditate, uel gloria, uel etiam aliorum  priuatorum, uel etiam ex forma, cùm inaequaliter  onera dispensantur, etiam si ordinentur ad bonum commune, uel etiam si facit contra ius diuinum. Et ex quacunque causa lex sit iniusta,  non obligat, inquit sanct. Tho. in foro conscientiae, nisi fortè propter scandalum uitandum. Quia, sicut Augusti. in libr. de libero arbitrio ait, lex esse non uidetur, quae iusta  non fuerit. ergo si Papa legem aliquam iniustam faceret ex aliqua praedictarum causarum,  non tenerentur subditi parêre. ergo nec si dispensatio esset iniusta ex aliqua tali causa: quia  non potest magis grauare subditos per dispensationem, quàm per leges. Et quòd non  solùm intelligat sanctus Thomas, quando leges sunt contra ius diuinum, patet illic, quia  quatuor causas ponit, unde potest esse iniusta: & quarta est, si sit contra ius diuinum,     & tamen undecunque sit iniusta, generaliter dicitur quòd non obligat. Et confirmatur, Quia lex ciuilis iniusta non obligat, ergo  nec ecclesiastica. Antecedens patet, quia potestas principum est à republica, quae non dedit eis potestatem ad grauandum subditos,  sed conseruandum. Consequentia autem probatur, quia certè absurdum esset dicere, quòd  habet maiorem papa authoritatem ad nocendum & grauandum subditos, quàm secularis potestas, cùm illi sit solùm data potestas ad pascendum. S. Thom. absolutè loquitur de omni lege humana iniusta uniuersaliter sine distinctione: nec hoc potest esse  dubium, quin quantum ad hoc idem sit iudicium de potestate ecclesiastica & ciuili, nec  prorsus habet maiorem authoritatem in spiritualibus, quàm rex in temporalibus: utraque  enim potestas est à Deo, Rom. 13. cap. Et confirmatur ex illo prouerb. 8. Per me reges regnant, & legum conditores iusta decernunt.  Ex quo patet, quòd non habet à Deo potestatem decernendi iniusta. Secundò arguitur,  Sententia in iusta à quocunque sit data, non  obligat, ergo nec lex. Antecedens pro nũc sup  ponitur ex consensu omnium doctorum, Quòd  si sit iniusta secundum se, id est, non solùm  in forma procedendi, id est, quia non tribuitunicuique quod suum est, siue iudex faciat     ex malicia, siue ex falsa praesumptione, non obligat partes. Et certum est, quòd si papa ferret  sententiam contra innocentem de pecunia  uel alia re, siue faceret certa scientia, siue ex  falsa praesumptione: talis sententia non obligat. Et consequentia uidetur nota: quare enim  potiùs obligaret lex iniusta, quàm sententia,  cùm lex plus noceat? Tertiò, lex iniusta episcopi non obligat, ergo nec papę. Antecedens est  notum, & concessum ab omnibus. Et consequentia  uidetur nota, quia non habet maiorem authoritatem papa ad inferendum iniuriam, quàm episcopus.  circa ea enim quae sunt sui officii & in proprios subditos non minus potest, quàm papa.  Quartò arguitur, deducendo ad manifestissima inconuenientia. Quis enim diceret, quòd  si papa sine rationabili causa conderet legem,  quòd Christiani loco decimarum soluerent  quintam, aut quartam partem fructuũ: quòd  obligarentur Christiani illa lege? Vel si arrogaret sibi sic annata episcopatuum, ita etiam  medietatem omnium fructuum ecclesiasticorum, uel alias peiores leges faceret: in his  enim agitur de iactura temporali: peior autem esset iactura spiritualis. Nec sufficit respondere, quòd papa non facit huiusmodi: hoc enim est loqui de facto, de quo  non disputatur. Sed quid iuris si faceret? Ego  pro certo habeo, quòd omnes leges iniustae,     etiam papae, non obligant in foro conscientiae. Quod si ita est, quare dispensationes iniustae & in grauamen aliorum obligabunt? Item  potestas papae est ad ędificandum, non dissipandum. Sed huiusmodi dispensationes sunt ad dissipandum, non ad aedificandum: ergo non  sunt recipiendae. Item doctores dicunt, quòd  in concernentibus uniuersalem statum ecclesiae, non potest papa disponere contra statutum concilii generalis, ut in c. literas. de restit.  spolia. & notat Abbas in dicto c. significasti.  & Innocen. in c. quanto de consue. & maximèubi ecclesia declararet. ergo in tali casu subditi non tenentur parêre, etiamsi solùm ageret  contra ius positiuum. Et omnia haec confirmantur, Quia papa non est dominus ecclesiae,  nec bonorum eius. hoc enim est generaliter  omnibus praelatis prohibitum, Luc. 22.
        {Luc. 22.}
 Reges  gentium dominantur eorum, uos autem non  sic. Et Matth. 20.
        {Matt. 20.}
 & Marc. 10.
        {Marc. 10.}
 & 1. Petri. 5.
        {1. Pet. 5.}
 Non  dominantes in clerum, sed forma facti gregis.  Et Paul. 1. ad Corin. 4.
        {1. Corin. 4.}
 Sic nos existimet homo, ut ministros Christi, & dispensatores  ministeriorum Dei. Ergo non potest disponere pro arbitrio, sed secundum quod est expediens ecclesiae.
  
   ¶ Decimaoctaua propositio, Facta[article 19] tali decla  ratione, et decreto concilii, si, ut dictum est in 10.  q. papa dispensaret, subditi non tenentur parêre     tali dispensationi. Probatur, Quia ex 13. conclusione, si lex, aut dispensatio iniusta non obligant subditos ad parendum, ergo licet non spectet  ad subditos hoc iudicare (ut dictum est in 16. q.)  tamen postquam concilium hoc declarasset, non te  nerentur subditi parêre. Itaque si concilium determinat, quòd dispensatio cum pueris ad episcopatum est perniciosa ecclesiae, & prohiberet  ne unquam in hoc dispensaretur: si hoc non obstante, papa mitteret puerum pro episcopo, non   tenerentur subditi recipere illum, nec obedire.
  
   ¶ Decimanona propositio, Papa[article 20] non deberet  aegre ferre, sed potius gaudere quod fieret aliquod  tale decretum. Probatur hęc propositio, Si iustũ  est & expediens, ut suprà probatum est, quòd papa debeat procurare omne commodum ecclesiae:  ergo de hoc debet gaudere. Item quia in hoc nullo modo laeditur authoritas illius. Non enim prohibetur talis dispensatio inferiori, nec quod non liceret ei dispensare, uel non posset: nec est propter  defectum authoritatis, quam habet amplissimam, & à nullo limitabilem, sed propter materiam ipsam, quae non recipit dispensationem   sine magno malo ecclesiae. Sicut qui negat eũ  posse dispensare in uoto solenni, nec etiam in  aliis uotis sine rationabili causa, nihil derogat authoritati ipsius: sicut nec authoritati diuinae, qui negat posse creari infinitum, aut posse  mentiri, & similia. Item si concilium retineret     sibi authoritatem dispensandi, & negaret papae, posset meritò conqueri: sed nec ita est faciendum, sed absolutè, quòd à quocunque non   fiat dispensatio. Item, quia, ut dicunt iuristae,  exceptio: firmat regulam in contrarium, & sicut dum excipiuntur paucissimi casus, sit regu  la, quòd in omnibus aliis pareatur papę. Item  hac ratione uitant improbitates, & molestias  principum, qui solent instare odiosissimè pro  dispensationibus absurdis prorsus, & irrationabilibus, quibus est difficile papam negare aliquid, nec principum solum, sed hominum etiam   insolentium, qui omnia se posse consequi sperant Romae, & uel pertrahunt pontifices in  suam uoluntatem, uel sunt graues, & importuni pontificibus, à quibus essent liberi per aliquod tale decretum: & deberet papa dicere,  Omnia mihi licent, sed non omnia expediũt.  &, Omnia possum, sed non omnia aedificant.  Et (quod certè non est contẽnendum) tolleretur scandalum, & sermones multorum,  qui malè sentiunt, & loquuntur de Romana  curia, hac una occasione huiusmodi dispensationum.
  
   ¶ Sed restat dubium, si ita est, quòd subditi  non tenentur parêre huiusmodi dispensationi  bus, qua uia possit resisti mandatis Papae, si fortè uelit cogere ad parendum. Respondeo, & sit  20. conclusio. Non[article 21] uidetur mihi quòd expediat, nec liceat resistetere mandatis papę peruiam appellationis ad futurum concilium. Bene scio quòd Panormita. & Gerson & Ocham,  defendunt, quòd licet appellare à papa ad concilium: sed illi (ut suprà dixi) sunt plurimùm  infesti authoritati summorum Pontificum. Et  sic probatur breuiter ex capit. ipsi sunt. 9. q. 3.  Ipsi sunt canones, qui appellationes totius ecclesiae ad huius sanctae sedis examen uoluerunt deferri, ab ipsa uerò nunquam prorsus  appellari debere sanxerunt. & eadem q. capitu.  nemo. nec ualet responsio, id est à nullo alio  praelato. & nunquam, id est à nulla particulari  ecclesia: quia de hoc nunquam fuit: ergo. Sed  quia de hac re sunt multae quaestiones, & contentiones, uolo extendere probationes. Certè  si in aliquo casu licet appellare ad concilium,  nescio quare non in omni casu, ubi Pontifex  facit iniuriam, imò ubi est dubium utrum faciat. Et  arguitur sic, Vel appellatio à summo Pontifice ad concilium est de iure diuino, & ius diuinum non distinguit in causa grauiori uel leuiori. Ergo si licet in aliqua causa appellare, ergo in qualibet quantumcunque leui. Si autem  est de iure positiuo, primùm nullum tale ius  profertur, ubi talis appellatio concedatur, nisi  fortè ex aliquo concilio moderno, & schimatico, & dubio, quale fuit Basiliense. nec authoritas glos. uel Panormita. hoc tenentium est     alicuius momenti sine confirmatione iuris. si  hęc non est de iure diuino, sed iure positiuo, &  si est aliquod tale ius, nunquam distinxit inter  causam & causam: unde nullo modo consequenter loquuntur doctores, qui concedunt  quòd in causis grauissimis à papa potest appellari, non autem in aliis. Et dico non esse appellandum, etiam si teneamus, quòd concilium  est supra papam. Quamuis enim ita sit, tamen  cùm sit papa, oportet quòd ultima decisio causarum spectet ad eundem. Et confirmatur, Quia  à rege non est appellatio: sed non est neganda  tanta authoritas papae in spiritualibus, sicut regi. ergo. Sed dato quòd secundùm se liceret, dico quòd non expedit. Praeterea hoc probatur  experientia, & exemplis, quae in moralibus faciunt magnam probationem. Omnes enim appellationes hactenus factae ad concilium, malè cesserunt, & tandem deuenerunt in schisma  aliquod, uel etiam hęresim. Secundò, quia hoc  esset magna occasio turbationis in ecclesia:  primùm, quia si papa timeret ne facta eius deberent rescindi in concilio, nunquam uellet  congregare concilium cum magna iactura rerum ecclesiasticarum. Profectò uelle congregare sine illo, uel non licet, uel esset ualde difficile. Semper enim erunt aliqui, imò maior pars,  qui uelit seꝗ partes Pontificis, & unus princeps  fauet concilio, alius pontifici. et sic nihil pacificè,     nec ad utilitatem ecclesiae posset fieri: imò erunt  multo maiores turbationes, ut experientia compertum est. Ab eo tempore, quo propter nouas  opiniones doctorum pontifices inceperunt timere  concilia, ecclesia manet sine conciliis, & manebit  cum magna calamitate et pernicie religionis.
  
   ¶ Vicesimaprima propositio, Non[article 22] uidetur  permittendum cuicunque priuato sua authoritate resistere, & non parêre mandatis Pontificis, quantumcunque essent contra determinationem concilii. Probatur, Quia esset magna irreuerentia, & quasi contemptus summae   authoritatis, si cuilibet hoc concederetur respectu papae: quod non licet in ordine ad  ipsum, à cuius mandato, quantumcunque iniusto, non licet propria authoritate discedere.
  
   ¶ Vicesimasecunda propositio, Facta[article 23] tali declaratione, & decreto concilii, si papa contrarium mandaret, possent uel episcopi, uel concilium prouinciale per se resistere tali mandato, uel etiam implorare principes, ut authoritate eorum resisterent summo Pontifici, impediendo executionem mandatorum eius. In  ista conclusione erat tota difficultas, & propter quam tota disputatio est exorta. Haec conclusio primò tenendo, quòd concilium est supra papam, non indiget noua probatione: &  ita tenentes illam partem, non reuocarent in dubium. sed quia, ut suprà diximus, hîc procedimus secundum utranque opinionem, simpliciter probatur conclusio. Et primum quod mihi  fecit animum tenendi hanc sententiam, fuit,  quòd doctores egregii, & aliter magni defensores authoritatis pontificiae, etiam in ordine  ad concilium tenent expressè hanc sententiam,  ut Caiet.
        {Caieta.}
 in ipso opere, in quo tenet superiori  tatem papae supra concilium, c. 27. dicit post  alia, Resistendum est ergo etiam in faciem papae   publicè dilaniantis ecclesiam: uerbi gratia,  quia non uult dare beneficia ecclesiastica, nisi  pro pecunia, aut commutatione officii, &  cum omni obedientia & reuerentia neganda  est iis, qui emerunt possessionem talium beneficiorum. Et Syluest. in uerbo, papa. §. 4.
        {Syluest.}
 Quid  autem, inquit, faciendum est quando papa suis  moribus ecclesiam destruit? & §. 15. dicit, quòd  si papa sine causa uellet abrogare ius positiuum: respondet, peccaret quidem, nec esset  permittendum nec ei obediendum in malis,  sed resistendum per honestam reprehensionem. Vnde si uellet totum thesaurum ecclesiae   aut patrimonium Petri dare parentibus, uel  eius ecclesiam destruere, uel huiusmodi, non  esset permittendum, sed resistendum. Et ratio  est, Quia in destruendo nihil potest, & si de  destructione constat, potest resisti. Ex istis  omnibus habetur, quòd ubi mandata uel facta papae essent in destructionem ecclesię, potest resisti, & impedire executionem mandatorum. ergo si iam constet ex determinatione concilii, quòd huiusmodi dispensationes  sint in destructionem ecclesiae, poterunt gubernatores ipsius ecclesiae, & principes resistere in his. Secundo probatur, Quia uim ui  repellere licet iure naturali. Sed papa infert uim huiusmodi mandatis & dispensationibus, quia facit iniuriam, ut suprà probatum  est: ergo licitum est resistere illi. Vnde, ut dicit Cietanus, omnia ista loquimur, non quòd  aliquis posset esse iudex papae, nec authoritatem habeat in illum, sed per modum defensionis: cuilibet enim est ius ad resistendum  iniuriae, & impediendum, defendendúmque.  Sequitur corollarium, Quòd non solùm liceret non parere talibus mandatis, sed etiam facto & ui, si opus esset, resistere illis, & impedire armis executionem illorum mandatorum,  & maxime intercedente publica authoritate,  ut principis, & comprehendere, & punire  executores talium mandatorum, semper tamen seruato moderamine inculpatae tutelae,  non excedendo reuerentiam, nec negando  aliquo pacto authoritatem illius, sed solùm allegando, quòd hoc est miustum, & in detrimentum ecclesię. Et confirmatur totum hoc.  Quia profectò tyrannicum est dicere, quòd summus pontifex habeat maiorem authoritatem     a dgubernandum ecclesiam, quàm rex ad gubernandam ciuitatem, & rempublicam temporalem: & si rex faceret graues iniurias, posset ei resisti, non solùm uiribus & iure, sed  etiam facto: ergo etiam possumus papae. &  hoc de ista conclusione.
  
   ¶ Vicesimatertia propositio, Propter iniustas[article 24]   dispensationes, uel alia mandata insolentia,  quae in perniciem ecclesiae procedunt, posset  conuocari, & congregari concilium contra uoluntatem papae, ut si resisteret, obuiaret  eius insolentiae. Hoc expressè tenet Syluest.  in uerbo papa. §. 4. Quòd si papa suis moribus  destruit ecclesiam, potest conuocari concilium contra eius uoluntatem, ut per illud papa moneatur, & Deus inuocetur, & resistendo, in malis remedium apponatur. Hoc expressè tenet Turre crema. assertor uehementissimus Pontificiae dignitatis lib. 3. c. 10. ubi loquens de utilitate conciliorum, Celebratio,  inquit, conciliorum utilis est ad refraenandum exorbitantias quorundam Pontificum,  qui pontificatum suum aut extra sanctorum  Patrum regulas pro uoluntate exercent, aut simoniaca prauitate dehonestant, aut seculi uanitate & uita scandalosa confundunt. Hac de  causa congregatum legitur concilium episcoporum Italiae Romae, per Imperatorem contra  Iohannem papam 12. qui uenator, lubricus, &     incorrigibilis erat. Quod factum laudat, & approbat Turre crema. & hoc est ualde utile. Vt  enim ait Ermisda papa in epistola ad episcopos per Hispaniam constitutos, difficile est, ut  cuiusque cor si prauis cogitationibus induretur, ut in se patiatur culpandus fieri, cum nouerit se iudicium subeundum concilii. Vnde  etiam confirmantur quae suprà dicta sunt. Nihil enim prodesset congregatio concilii, nisi  sua authoritate posset determinare, quibus in  rebus Pontifex non debet, nec possit attentare contra Patrum decreta, & sanctiones. Et  haec de uicesimatertia propositione sufficiant.
  
   ¶ Vicesimaquarta propositio, In[article 25] omnibus  supradictis cauendum est maximè à duobus.  Primum, ut quantum fieri possit, seruetur semper illibata authoritas, obseruata reuerentia  quae debetur papae: quia cius contemptus,  uel contumelia, uel quaecunque irreuerentia,  uergit in dehonestatem ecclesiae: ut habeatur in summo honore etiam à summis principibus. & si semel inciperet sperni eius  authoritas, tota ecclesia laboraret schismatibus, & factionibus. Vnde etiam in concilio  si aliquod tale decretum faciendum esset,  oporteret ut quàm modestissimè loqueretur de authoritate & persona papae, ut puta sub hac forma. Quamuis hactenus summi Pontifices moti probabilibus uel apparentibus causis dispensauerint, ut aliquis plura beneficia possit obtinere, uel ut aliquis ingressum habeat ad aliquod beneficium uiuente adhuc legitimo possessore: tamen quia  hoc usu & experientia compertum est uergere in magnam confusionem ecclesiae, &  perniciem ecclesiarum, prohibemus omnino,  ne posthac cum aliquo quacunque occasione uel merito super hoc dispensetur. quod si  secus factum fuerit, sacrum concilium existimaturum summum Pontificem contra suam  dignitatem & officium, & contra sacrum concilium, atque adeò contra Christi honorem fecisse. Per quam quidem sanctionem non intendimus summae authoritati & dignitati quicquam derogare, nec eius potestatem aliquo  pacto limitare: sed declaramus hoc esse necessarium ad rectam & piam administrationem ecclesiae, ne posthac summorum Pontificum in hac re,  sua authoritate abutantur, sub hac forma, uel  alia commodiori, proponitur decretum ad  remedium & salutem ecclesię sine offensione  Pontificis. secundum quod maximè cauendum in hac re est scandalum: primum in ipso  decreto faciendo, ne fortè summus Pontifex indignatus de hoc concilio, & repugnans     ne hoc decernatur, turbet totum concilium,  & impediantur alia commoda, quae à concilio fieri possunt, & diuidatur concilium in  schisma, & factiones. Sed deinde debet ualde caueri à scandalo, si fortè Papa negligat huiusmodi decretum Patrum: & oporteat illi resistere. debet enim ualde animaduerti, ne hoc  fiat cum scandalo, & inde oriatur maius malum, & ne si semel detur licentia principibus resistendi, & non parendi Pontifici in aliquo, ipsi  acccipiant in aliis,  ubi minimum  expediat.  
  
   *  
  
  
[ *De Indis prior* ]
        REVERENDI PATRIS FRATRIS FRANcisci à Victoria, De Indis  insulanis relectio  prior.
  
   Locus relegendus est ex Matth. Docete omnes gentes, baptizantes eos in nomine Patris, & Filii, & Spiritus  sancti. Matth. ultimo  capite.  
  
     SVMMA.
  -    1 Dubius in rebus ut sic tutus in conscientia, quomodo  debeat consultare illos, ad quos spectat haec docere.
  -    2 Dubius in rebus, quomodo post consultationem rei dubiae debeat sequi id, quod diffinitum fuerit à sapientibus esse illicitum, etiam si aliàs esset licitum.
  -    3 Dubius in rebus, si post consultationem rei dubiae diffiniatur à sapientibus illud esse licitum, quod aliàs est  illicitum, ut sit tutus in conscientia, an debeat sequi  sententiam illorum.
  -    4 Indi barbari, utrum essent ueri domini ante aduentum  Hispanorum priuatim, & publicè. Et utrum essent  inter eos aliqui uiri principes, & domini aliorum.
  -    5 Error quorundam recensetur, qui dicebant, nullum in  peccato mortali existentem habere dominium in quacunque re.
  -    6 Peccatum mortale, quòd non impediat dominium ciuile, & uerum dominium.
  -    7 Dominium utrum perdatur ratione infidelitatis.
  -       8 Haereticus, quòd iure diuino non amittat dominium  bonorum suorum ob haeresim commissam.
  -    9 Haereticus an de iure humano perdat dominium bonorum suorum.
  -    10 Haereticus, quòd à die commissi criminis incurrat confiscationem bonorum.
  -    11 Haereticorum bona quòd non liceat fisco occupare  ante condemnationem, quamuis de crimine constet.
  -    12 Condemnatione facta etiam post mortem haeretici,  quòd retro agatur confiscatio ad tempus commissi  criminis, ad quamcunque peruenerit potestatem.
  -    13 Haeretici uenditiones, donationes, & omnis alia alienatio bonorum, quòd à die commissi criminis sint inualidae. &c.
  -    14 Haereticus quòd sit dominus bonorum suorum in foro  conscientiae antequam condemnetur.
  -    15 Haereticus, quòd licitè potest uiuere ex bonis suis.
  -    16 Haereticus, quòd titulo gratioso potest transferre bona sua, putà donando.
  -    17 Haeretico quòd non liceat titulo oneroso, putà uenden  do, aut dando in dotem, bona sua transferre, si crimen  posset uenire in iudicium.
  -    18 Haereticus in quo casu etiam titulo oneroso posset bona sua licitè alienare.
  -    19 Barbari, quòd nec propter peccata alia mortalia, nec  propter peccatum infidelitatis impendiantur quin  sint ueri domini tam publicè quàm priuatim.
  -    20 Dominij ut quis sit capax, an usus rationis requiratur.
  -    21 Puer an possit esse dominus ante usum rationis.
  -    22 Amens, an possit esse dominus.
  -    23 Barbari, quòd amentiae praetextu non impediantur     esse ueri domi ni, cum non sint amentes, probatur.
  -    24 Indi barbari antequam Hispani ad illos uenissent  quomodo erant ueri domini, & publicè, & priuatim.
  -    25 Imperator, quòd non sit totius orbis dominus.
  -    26 Imperator, dato quòd esset dominus mundi, quòd non  ob id posset occupare prouincias barbarorum, &  constituere nouos dominos, & ueteres deponere, ueluectigalia capere.
  -    27 Papa, quòd non sit dominus ciuilis, aut temporalis totius orbis, loquendo propriè de dominio, & potestate  ciuili.
  -    28 Summus Pontifex, dato quòd haberet potestatem secularem in mundo, quòd non posset eam dare principibus secularibus.
  -    29 Papa, quòd habeat potestatem temporalem in ordine ad spiritualia.
  -    30 Papa, quòd nullam potestatem temporalem habeat  in barbaros indos, neque in alios infideles.
  -    31 Barbari si nolint recognoscere dominium aliquod papae, quòd non ob id possit eis bellum inferri, & illorum bona occupari.
  -    32 Barbari, an priusquam aliquid audissent de fide Chri  sti, peccabant peccato infidelitatis, eo quòd non crederent Christo.
  -    33 Ignorantia ad hoc quòd alicui imputetur, & sit peccatum, uel uincibilis, quid requiratur. Et quid de ignorantia inuincibili.
  -    34 Barbari, an ad primum fidei Christianae nuntium te  neantur credere, ita quòd peccent mortaliter non  credentes Christo, solùm per simplicem annuntiationem, &c.
  -    35 Barbaris si simpliciter fides annuntiaretur, & proponeretur, & nollent statim recipere, quòd hac ratione non possent Hispani illis bellum inferre, neque iure  belli contra eos agere.
  -    36 Barbari rogati, & admoniti, ut audiant pacificè loquentes de religione, quomodo si nolint, non excusentur à  peccato mortali.
  -    37 Barbari quando tenerentur recipere Christi fidem  sub mortalis peccati poena.
  -    38 Barbaris an hactenus ita proposita & annuntiata  fuerit fides Christiana, ut teneantur credere sub nouo  peccato, quòd non satis liqueat secundum authorem.
  -    39 Barbaris & si quantumcunque fides annuntiata probabiliter & sufficienter fuerit, & noluerint eam recipere, quòd non tamen oh id liceat eos bello persequi,  & bonis suis spoliare.
  -    40 Principes Christiani, quòd non possint, etiam authoritate Papae, coërcere Barbaros à peccatis contra legem naturae, nec ratione illorum eos punire.  
  
  
   DOCETE omnes gentes, baptizantes eos in nomine Patris, &  Filii, & Spiritus sancti. Matthaei  ultimo. In quem locum mouetur  quaestio pastoralis, An liceat baptizare filios infidelium [infidelitas] inuitis parentibus. Quae quae   stio tractatur à doctoribus 4. Sententiarum  distinctio. 4. & à sancto Thom. secunda secundae quęstio. 10. artic. 12. & 3. parte quaestio.  68. articu. 10. Et tota disputatio & relectio suscepta est propter barbaros istos noui orbis,  quos Indos uulgò uocant, qui ante quadraginta annos uenerunt in potestatem Hispano  rum, ignoti prius nostro orbi. Circa quos prae   sens disputatio habebit tres partes. In prima  tractabitur quo iure uenerint barbari in ditionem Hispanorum. In secunda, quòd possint  Hispaniarum principes erga illos in temporalibus & in ciuilibus. In tertia, quod possint uel  ipsi, uel ecclesia erga illos in spiritualibus, &  in spectantibus ad religionem. Vbi respondebitur ad quaestionem propositam. Quo ad primam partem, ante omnia uidetur quòd tota  haec disputatio sit inutilis & otiosa, non solùm  inter nos, ad quos non spectat, aut si omnia rectè geruntur in administratione illorum hominum disputare, aut dubitare de illo negotio,  aut si quicquam fortè peccatur, illud emendare: sed neque apud eos, quorum interest haec  considerare & administrare. Primò, quia neque principes Hispaniarum, neque qui eorum  consiliis praepositi sunt, tenentur de integro  examinare & retractare iura, & titulos, de quibus aliâs deliberatum est, & decretum, maximè in his, quae bona fide principes occupant,  & sunt in pacifica possessione. Quia, ut Arist.  dicit. 3. Ethico. si semper quispiam consultauerit, in infinitum res abiret, neque possent  principes & eorum consiliarii esse securi & certi  in conscientia sua: & si oporteret à primordio repetere titulos suae ditionis, nihil exploratum possent tenere. Et praeterea cùm principes nostri, scilicet Ferdinandus, & Isabella, qui  primi occupauerunt regiones illas, fuerint  Christianissimi, & imperator Carolus quintus sit princeps iustissimus, & religiosissimus:  non est credendum quin habeant exploratissima & exquisitissima omnia que spectare possunt ad securitatem sui status, & conscientiae,  maximè in tanta re: atque adeò non solùm superuacaneum, sed etiam temerarium uideri potest de his disputare. & hoc uidetur quaerere  nodum in scyrpo, & iniquitatem in domo iusti. Pro solutione huius obectionis est conside  randum, quòd Arist. dicit tertio Ethicor. quod sicut consultatio & deliberatio non est de rebus impossibilibus, aut necessariis, ita nec consultatio moralis est nec de illis, de quibus certum & notum est esse licita & honesta, neque  econtrario, de quibus certum est esse illicita,  & inhonesta. Neq; enim quisquam rectè consultauerit, an temperatè, fortiter, iustè uiuen  dum sit, uel iniustè, aut turpiter agendum, neque an adulterandum, an peierandum, colendi parentes, & caetera huiusmodi. Certè non  esset consultatio Christiana: sed cum aliquid  agendum proponitur de quo dubitari meritò  potest, an sit rectum uel prauum, iustum aut  iniustum, de his expedit consultare, & deliberare, neque priùs temere aliquid agere, quàm  sit inuentum & exploratum, quòd liceat, aut  non liceat. Talia sunt quae in utranque partem  habent speciem boni aut mali, qualia sunt multa genera commutationum, & contractuum,  & negotiorum. Et in his omnibus ita res se habet, quod si quis antequam deliberauerit, & legitimè illi constiterit tale factum licitum esse, aliquod tale faceret, & fortè secundum se esset licitum: talis peccaret, neque excusaretur per  ignorantiam: cùm illa, ut patet, non esset inuincibilis, postquam ille non facit quod in se est,  ad examinandum quòd liceat, aut non liceat.  Ad hoc enim ut actus sit bonus, oportet si  aliâs non est certum, ut fiat secundum diffinitionem & determinationem sapientis. Haec  enim est una conditio boni actus, 2. Ethic. ut  fiat secundum diffinitionem sapientis. atque  adeò si iste non consuluit sapientes in re dubia, excusari non potest. Imò dato quòd talis  actus secundum se licitus esset, postquam dubitatur, meritò de illo tenetur quilibet consul  tare, & arbitrio sapientum facere, etiam si fortè illi  errarent. Vnde si quis contractum, de quo inter homines dubitatur an sit licitus necne, saceret sine consilio doctiorum, sine dubio peccaret, etiam si aliâs contractus esset licitus, & ipse  ita putaret, non ex authoritate sapientis, sed  ex sua affectione, & sententia. Et eadem ratione si quis in re dubia consuluit sapientes, &  illi determinauerint illud non licere: si talis  proprio iudicio faceret aliquod tale, peccaret,  etiam si aliâs illud in se esset licitum. Vt si quis  exempli gratia esset dubius an hęc sit uxor sua,  consultat, an teneatur reddere debitum, uelutrum liceat, uel etiam exigere: respondetur à  doctoribus quòd nullo modo licet, ipse autem ex affectu uxoris uel propria cupiditate,  non credit, sed putat sibi licere, certè peccaret  accedens ad uxorem, quamuis de se licitum  esset, sicut re uera est, quia talis facit contra  conscientiam, quam tenetur habere. Tenetur  enim credere in his quae spectant ad salutem,  his, quos ecclesia posuit ad docendum: & in re dubia arbitrium illorum est lex. Sicut enim inforo contentioso iudex tenetur iudicare, secundum allegata & probata: ita in foro conscientiae quilibet tenetur iudicare, non ex pro  prio sensu, sed uel per rationem probabilem,  uel per authoritatem sapientiorum, aliâs est  temerarium iudicium, & exponit se periculo  errandi, & hoc ipso errat. Sicut in ueteri testamento Deute. 17.
        {Deute. 17.}
 praecipiebatur, Si quid esset  ambiguum inter sanguinem & sanguinem, causam & causam, lepram & non lepram, & iudicium intra portas tuas uideris uariare: surge,  & ascende ad locum, quem elegerit Dominus Deus  tuus, ueniensq́ue ad sacerdotes Leuitici generis, & ad iudices, qui fuerint illo tempore,  quaerés que ab eis, qui iudicabũt tibi iudicium  ueritatis, & facies quodcunque dixerint qui  praesunt loco, sequerisq́ue sententiam eorum,  neque declinabis ad dextram neque ad sinistram.  Ita inquam in rebus dubiis tenetur quilibet  consulere illos quos ecclesia ad hoc constituit,  quales sunt praelati, praedicatores, consessores,  diuinae & humanae legis periti. Sunt enim in  ecclesia alii oculi, alii pedes, &c. 1. ad Corint.  12.
        {1. Corin. 12.}
 Et Ephes. 4.
        {Ephes. 4.}
 & ipse dedit quidem quosdam  apostolos, alios euangelistas, alios autem pastores, & doctores. Et, Super cathedram Moysi  sederunt Scribae & Pharisaei, omnia quaecunque dixerint uobis, seruate & facite. Math. 23.
        {Matth. 23}
  
  
   Et facit etiam praeceptum Aristo. 1. Ethi.
        {Aristo.}
 ex  Hesiodo,
  
   At qui ex se nescit, cuiquam neque porrigit  aures,
  
   Vt bona percipiat, demens & inutilis ille est.  Itaque non satis est ad securitatem uitae & conscientiae, ut quis putet se bene agere: sed in rebus dubiis necesse est ut aliorum, ad quos spectat, authoritati nitatur. Nec enim negotiatoribus satis est ut nihil faciant, quod ipsis illicitum putent, si aliâs sine concilio peritorum  illicitos contractus faciant. Vnde non puto uerum quod Cardin. Caiet.
        {Caiet.}
 dicit, quòd si reuera  aliquod secundum se est licitum, si ueniat indubium, quicunque praedicatores, aut confessores, qui alius habent authoritatem iudicandi in istis, dicant illud esse illicitum, uel sicutueniale dicunt esse mortale: quòd ex affectu  ad rem non credit illis, sed format sibi conscien  tiam, quòd non est mortale, non peccat. Exemplum ponit, ut quòd foeminae utantur fuco, &  aliis ornamentis superfluis, quod re uera non  est mortale, dato quòd praedicatores & confessores dicerent esse mortale: foemina ex studio se  ornandi non credit, sed putat uel esse licitum,  uel non esse mortale, non peccat mortaliter  ita se ornando. Hoc inquam periculosum est.  Nam foemina tenetur credere in his quae sunt  necessaria ad salutem, peritis, & exponit se periculo faciendi contra illud, quod secundum  sententiam sapientum est mortale. Et econtrario in re dubia si quis deliberauit cum sapientibus, & accepit determinationem, quòd  illud est licitum: talis est tutus in conscientia,  quousque fortasse iterum sit admonitus, uel  tali authoritate, uel huiusmodi rationibus,  quibus meritò debeat moueri ad dubitandum,  uel etiam credendum contrarium. hoc est notum, quia facit quod in se est, etiam si ignorantia est inuincibilis. Ex his ergo conficiuntur propositiones.
  
   ¶ Prima, In[article 1] rebus dubiis quilibet tenetur  consultare illos ad quos spectat haec docere,     aliâs non est tutus in conscientia, siue illa dubia sint in se licita, siue illicita.
  
   ¶ Secunda, Si[article 2] post consultationem rei dubię  diffinitum sit à sapientibus illud esse illicitum,  quilibet tenetur sequi sententiam illorum,  & contrarium faciens non excusatur, etiam si  aliâs illud esset licitum.
  
   ¶ Tertia econtrario,[article 3] Si post consultationem  rei dubiae diffinitum sit à sapientibus illud esse  licitum, qui sequitur sententiam illorum, est  tutus, etiam si aliâs sit illicitum.
  
   ¶ Ergo redeundo ad propositum negotium  barbarorum, nec est de se ita euidenter iniustum,  ut non possit disputari de iustitia illius: nec  rursus ita euidenter iustum, ut dubitari non possit de iniustitia illius: sed in utranque partem ui  detur habere speciem. Nam primùm cùm uideamus totum illud negotium administrari  per uiros & doctos, & bonos, credibile est rectè & iustè omnia tractari. Deinde cùm audiamus tot hominum caedes, tot spolia hominum  alioqui innoxiorum, deturbatos tot dominos possessionibus, & ditionibus suis priuatos, dubitari meritò potest iure an iniuria haec  facta sint: & sic haec disputatio non uidetur  omnino superuacanea. & per hoc patet responsio ad obiectionem. Et primùm, dato quòd  nullum esset dubium in tota hac quaestione,  non est nouum disputationes theologicas institui de re certa. Nam & disputamus de incarnatione Domini, & aliis articulis fidei. Non  enim semper disputationes theologicae sunt  in genere deliberatiuo. Sed pleraeque in genere demonstratiuo, id est non ad consultandum,  sed ad docendum susceptae.
  
   ¶ Quòd si quis occurrat dicens, Licet aliquando fuerint aliqua dubia circa hoc negotium,  fuerunt tamen iam haec tractata & diffinita  à sapientibus, & sic ex consilio eorum iam  omnia administrari, nec opus esse noua examinatione: respondetur primùm, si ita est benedictus Deus, nec nostra disputatio quicquam  obstat, neque ego mouere uolo nouas querelas. Secundò dico, quòd haec determinatio non  spectat ad iurisconsultos, uel saltem non ad solos illos. Quia cùm illi barbari, ut statim dicam, non essent subiecti iure humano, res illorum non sunt examinandae per leges humanas, sed diuinas, quarum iuristae non satis periti ut per se possint huiusmodi quaestiones  diffinire. Nec satis scio, an unquam ad disputationem & determinationem huius quaestionis uocati fuerint Theologi digni, qui audiri  de tanta re possent. Et cum agatur de foro conscieñtiae, hoc spectat ad sacerdotes, id est ad ecclesiam, diffinire. unde Deutero. 17.
        {Deut. 17.}
 praecipitur  Regi, ut accipiat exemplar legis de manu sacer  dotis. Tertiò, ut summa rei sit satis examinata     & certa, nonne in tanto negotio possunt alia  peculiaria dubia occurrere, quae meritò disputari possent? Itaque non solùm non otiosum aliquod, & inutile, sed magnoperepretium mefacturum putarem, si hanc quaestionem pro dignitate possem tractare. Redeundo ergo ad  quęstionem, ut ex ordine procedamus, quaeritur primò utrum[article 4] essent ueri domini ante aduentum Hispanorum, & priuatim & publice:  id est utrum essent ueri domini priuatarum  rerum & possessionum, & utrum essent inter eos  aliqui uiri principes. & domini aliorum. Et  posset uideri quòd non. Quia serui non habent dominium rerum: seruus enim nihil suum  habere potest. Instituta per quas. perso. nob.  acquirere liceat. § item uobis. &. ff. de acquirend. haered. l. placet. unde quicquid acquiritur, domino acquiritur. Institu. de his qui sunt  sui, uel alien. iur. §. nam apud omnes. Sed barbari isti sunt serui. Probatur. nam ut Aristo. 1.  Ethico.
        {Aristo. Ethi. 1.}
 eleganter & accuratè tradit, aliqui sunt  natura serui quibus, scilicet melius est seruire, quàm imperare. ii autem, quibus ratio non  sufficit ad regendum etiam seipsos, sed solùm  ad iussa capessendum, & quorum uis magis in  corpore est quàm in animo. Sed profectò si aliqui tales sunt, maximè isti barbari, qui re uera  parum distare uidentur à brutis animantibus, &  omnino sunt inhabiles ad regendum: & sine     dubio meliùs est illis ut regantur ab aliis, quàm  ut se ipsos regant. Et Aristo.
        {Aristo.}
 dicit iustum naturale esse, ut tales seruiant. ergo tales non possunt esse domini. Nec obstat, quòd ante aduentum Hispanorum non haberent alios dominos: non enim repugant, seruum esse sine domino. ut notat glo. in. l. si usum fructum. ff. de liberali causa. Imò habetur expressè in ipsa lege, & est casus expressus in. l. quod seruus. deseruo. stipulatio. de seruo, qui à domino relictus est, & à nullo occupatus, quòd potest à  quocunque occupari. si ergo erant serui, potuerunt ab Hispanis occupari.
  
   ¶ In contrarium est, Quia illi erant in pacifica  possessione rerum & publicè & priuatim: ergo  omnino (nisi contrarium constet) habendi  sunt pro dominis, neque indicta causa possessione deturbandi. Pro solutione nolo reuocare in propositum multa, quae à doctoribus traduntur de diffinitione dominii, quae à meetiam latè adducta sunt in materia de restitutione, 4. dis. 15. & secunda secundae, q. 62. Illa in  quam praetereo, ne occasione illorum omittam magis necessaria. Et ideo his praetermissis notandum, quòd si barbari non haberent  dominium, non uidetur quòd possit praetendi alia causa, nisi uel quia sunt peccatores, uel  quia infideles [infidelitas], uel quia amentes, uel insensati.  Fuerunt ergo aliqui,[article 5] qui defendebant, quòd     titulus dominii est gratia, & per consequens  quòd peccatores, saltem mortali peccato, nullum habent dominium in quacunquere. Iste  fuit error pauperum de Lugduno, siue Valdensium, & postea Iohannis Vuicleff.
        {Vuicleff.}
 Cuius unus  error damnatus in concilio Constantien. fuit,  Nullus est dominus ciuilis, dum est in peccato  mortali. Eadem fuit sententia Armachani libr.  10. de quaestio. Arme. c. 4.
        {Armachus.}
 & in dialogo. Defensorium pacis. & probat Armac. quia tale dominium reprobatur à Deo. Oseae. 8.
        {Oseae. 8.}
 Ipsi regnauerunt, & non ex me, principes extiterunt, &  non cognoui. Et subiungitur causa, Argentum  & aurum suum fecerunt sibi idola ut interirent, &c. Et ideo, inquit, tales carent iusto dominio apud Deum. Certum est autem omne  dominium esse authoritate diuina, cùm ipse sit  creator omnium, neque aliquis possit habere  dominium nisi cui ipse dederit. Non est autem  consentaneum, ut det inobedientibus, & transgressoribus praeceptorum suorum: sicut & principes humani non dant sua bona, ut uillas, aut  castra rebellibus, & si dederint auferunt. Per  humana autem debemus iudicare de diuinis.  Rom. 1.
        {m. 1.}
 ergo ita Deus non concedit dominium  inobedientibus. Vnde in signum huius Deus  aliquando tales proiicit à principatu, ut Saulem. 1. Reg. 15. & 16.
        {1. Reg. 15. & 16.}
 & de Nabuchodonosor. &  Balthasar, Dani. 4. &. 5.
        {Daniel. 4. &. 5.}
 Item Genes. 1.
        {Gene. 1.}
 Faciamus     hominem ad imaginem & similitudinem nostram ut praesit piscibus maris, &c. Apparet quod   dominium fundetur in imagine Dei, sed haec  non est in peccatore, aliâs esset filius: filii autem   sunt propter imaginem patris, ergo non est dominus. Item talis committit crimen laesae maie  statis, ergo meretur perdere dominium. Item  August.
        {August.}
 dicit, quòd peccator non est dignus  pane, quo uescitur. Item Dominus dederat primis parentibus dominium paradisi, & ratione  peccati priuauit eos, Genes. 1. ergo. Verum est,  quòd tam Vuicleff, quàm Armachanus non  distinctè loquuntur, & uidentur potiùs loqui  de dominio superioritatis, quod est principum. Sed quia argumenta aequaliter procedũt de  omni dominio, ideo uidentur sentire de omni  dominio generaliter. & ita intelligit illorum  sententiam Conradus libro 1. q. 7.
        {Conradus.}
 & satis clarè dicit Armachus. Qui ergo sequeretur hanc  sententiam, posset dicere, quòd barbari non  erant in peccato mortali.
  
   ¶ Sed contra hanc sententiam ponitur propositio, Peccatum[[6]] mortale non impedit dominium ciuile, & uerum dominium. Haec propositio licet sit determinata in concilio Constantiae, probatur tamem. Primò arguit Almain.  4. distin. 15. q. 2.
        {Almain.}
 ex Aliaco, quia tunc existens  in peccato mortali, & constitutus in extrema  necessitate esset perplexus, quia tenetur come  dere panem: & si non habet dominium, accipit alienum. ergo non potest euadere mortale. Sed hoc argumentum parum procedit, primùm neque Armachanus, neque VVicleff uidentur loqui de dominio naturali sed ciuili. Se  cundò negatur consequentia, & diceretur,  quòd in casu necessitatis posset alienum accipere. Tertio, Non est perplexus, quia potest  poenitere. & ideo aliter arguitur. Primò, Quia  si peccator non habet dominium ciuile, de quouidentur loqui, ergo nec naturale. consequens  est falsum, ergo. Probo consequentiam, Quia  etiam dominium naturale est ex dono Dei, sicut ciuile: imò plus, quia ciuile uidetur esse de  iure humano. ergo si propter offensam Dei  homo perderet dominium ciuile, eadem ratio  ne perderet etiam dominium naturale. Falsitas autem probatur, Quia non perdit dominium super proprios actus, & super propria  membra. habet enim peccator ius defendendi  propriam uitam. Secundò, Scriptura sacra saepe  nominat reges illos, qui mali erant, & peccatores, ut patet de Salomone, Achab.
        {3. Regu.}
 & aliis multis: non est autem rex qui non est dominus: ergo.  Tertiò conuerto argumentum factum pro  parte contraria, Dominium fundatur in imagine Dei: sed homo est imago per naturam, scilicet per potentias rationales. ergo non perditur per peccatum mortale. Minor probatur ex     Augusti. libro 9. de trini.
        {Augusti.}
 & ex doctoribus.  Quartò, Dauid uocabat Saulem dominum  suum, & regem tempore quo persequebatur.  1. Reg. 16.
        {1. Regu. 16.}
 & aliis locis. imò tempore Dauid aliquando peccauit, nec perdidit regnum. Quin  tò, Genes. 49.
        {Genes. 49.}
 Non auferetur sceptrum de Iuda, nec dux de femore eius donec ueniat, qui  mittendus est, &c. & tum multi fuerũt mali reges. ergo. Sextò, Potestas spiritualis non perditur per peccatum mortale, ergo nec ciuilis, quia  multo minus uidetur fundari in gratia, quàm  spiritualis. Antecedens autem patet, quia presbyter malus consecrat eucharistiam, & malus  episcopus sacerdotes, ut certum est: licet Vuicleff neget, concedit tamen Armachanus. Item  1. Pet. 2.
        {1. Pet. 2.}
 Obedite praepositis uestris, non tantùm bonis, sed etiam dyscolis. Vltimo, Nullo  modo est uerisimile, cùm sit praeceptum obedire principibus, ad Roma. 13.
        {Rom. 13.}
 & 1. P. 2.
        {1. Pet. 2.}
 & non  capere alienum, quòd uoluerit Deus quòd  esset ita incertum, quòd essent ueri principes,  & domini. Et in summa, haec est manifesta hae   resis: & sicut Deus solem suum oriri facit super bonos & malos, & pluit super iustum &  iniustum: ita bona temporalia dedit bonis &  malis, nec disputatur eo quòd dubitetur, sed  ut crimine ab uno, id est à tam amenti haeresi  discamus omnes haereticos.
  
   ¶ Sed restat, utrum[article 7] saltem ratione infidelitatis [infidelitas] perdatur dominium. Et uidetur quòd sic,  quia haeretici non habent dominium: ergo nec  alii infideles [infidelitas], quia non uidentur esse melioris  conditionis. Antecedens autem patet ex c. cùm  secundum. de haeret. libr. 6.
        {Lib. 6.}
 ubi cauetur, quòd  bona haereticorum ipso iure sunt confiscata.  Respondeo per propositiones. Prima, Infidelitas non est impedimentum, quo minus aliquis  sit uerus dominus. Haec conclusio est S. Tho. secunda secundae, q. 10. ar. 12.
        {S. Tho.}
 Et probatur etiam  primò. Quia Scriptura uocat reges aliquos infideles [infidelitas], ut Sennacherib, & Pharaonem, & multos alios reges. Item quia grauius peccatum est  odium Dei, quàm infidelitas [infidelitas]. sed per odium,  &c. Item Paul. ad Roma. 13.
        {Rom. 13.}
 & Petr. 1. Pet. 2.
        {1. Pet. 2.}
 iubent praestare obedientiam principibus, quia  tunc erant omnes infideles [infidelitas], & seruos obedire  dominis. Item Tobias iubebat reddi agnum à  Gentilibus captum tanquam furtiuum Tob.  2.
        {Tob. 2.}
 quod non esset, si Gentiles non haberent  dominium. Item Ioseph fecit totam terram  Aegypti tributariam Pharaoni, qui erat infide  lis, Genes. 47.
        {Genes. 47.}
 Item ratione S. Tho. Quia fides  non tollit nec ius naturale, nec humanum,  sed dominia sunt uel de iure naturali, aut humano. ergo non tolluntur dominia per desectum fidei. Et tandem iste est ita manifestus  error, sicut praecedens, & est haereticum. Ex  quo patet, quòd nec à Saracenis, nec à Iudęis,     uel aliis infidelibus [infidelitas] licet capere res quas possi  dent, per se loquendo, id est quia infideles [infidelitas] sunt:  sed est furtum, uel rapina, non minus quàm à  Christianis.
  
   ¶ Sed quia peculiaris difficultas est de haeresi,  sit secunda propositio, Stando[article 8] in iure diuino, haereticus non amittit dominium bonorum, haec est omnium, & est nota. Cum enim  amissio bonorum sit poena, & nulla est poena de lege diuina pro isto statu, constat stando in iure diuino non amitti bona propter  haeresim. Item patet haec propositio ex prima.  Nam si propter aliam infidelitatem [infidelitas] non perditur dominium, nec propter haeresim, cùm nihil sit cautum specialiter de haeresi quantum  ad hoc in iure diuino. Sed[article 9] utrum de iure humano? Conradus quidem libr. 1. q. 7. con. 2. &  3.
        {Conradus.}
 uidetur tenere quòd haereticus ipso facto  perdit dominium bonorum suorum: ita quòd  in foro conscientiae cadit à dominio. Ex quo  infert, quòd nec potest alienare, & alienatio  non tenet, si fiat. Probatur ex illo c. cùm secundum leges. ubi propterea praemittit, quòd propter aliqua crimina secundum leges, eo ipso  suarum rerum dominium authores delictorũ  perdunt. & papa determinat, quòd idem sit  pro crimine haeresis. & idem uidetur tenere  Iohan. Andr. in d. c. cùm secundum. & uidetur  haberi ex l. 4. C. de haeret.
        {Iohan. And l. 4. C. de haereti.}
 ubi interdicitur haereticis uenditio, & donatio, & omnis contractus bonorum suorum.
  
   ¶ Item leges obligant in foro conscientiae, prima secundae q. 96. articu. 4. sed pro declaratione sit tertia propositio, Haereticus[article 10] à die commissi criminis incurrit confiscationem bonorum. Ita tenent communiter doctores & est  determinatio Directo. libr. 3. titulo 9.
        {Directo.}
 & summa Baptistiana in uerbo absol. §. 17.
        {Baptista}
 & uidetur  diffinitum in illo. c. cùm secundum leges & in  d. l. 4. C. de haeret.
  
   ¶ Quarta propositio,[article 11] Nihilominus quamuis constet de crimine, ante tamen condemnationem non licet fisco occupare bona haereticorum. Haec est etiam omnium, & est determinatio dicti c. cum secundum. Imò esset contra  ius diuinum, & naturale, ut poena daretur executioni antequam quis condemnetur. Sequitur ex tertia conclusione, quòd[article 12] condemnatione facta etiam post mortem, retroagitur  confiscatio ad tempus commissi criminis ad  quamcunque peruenerit potestatem. Hoc corollarium est etiam omnium, & particulariter Panormi. in c. fi. de hęreticis. Secundò sequitur,  quòd[article 13] uenditiones, donationes, & omnis alia  alienatio bonorum à die commissi criminis  sunt inualidae. itaque facta condemnatione,  omnes rescinduntur à fisco, etiam pretio non  restituto emptoribus. Etiam haec est omnium     & Panormita. ubi. s̄. & patet ex d. l. 4. C. de haereticis.
  
   ¶ Quinta propositio, Nihilominus[article 14] haereticus est dominus in foro conscientiae antequam   condemnetur. Haec propositio uidetur contra  Conrad. & Direct. & Iohan. Andr. sed tamen  est propositio Syluest. in uerbo, haeres. §. 8.
        {Syluest.}
 Et  tenet illam, & disputat ad longum Adrian.  quot. 6. q. 2. & idem uidetur Caieta. in summa  in uerbo poena. Et probatur primò, Quia hoc  ipsum scilicet, priuari in foro conscientiae est  poena. ergo nullo modo debet infligi ante condemnationem: nec satis scio an ius humanum  hoc posset facere. Item probatur manifestè,  Quia ut patet in illo c. cùm secundum leges.  eodem modo sunt confiscata bona ipso facto  propter incestas nuptias. Item si mulier ingenua rapta nubat raptori: imò si quis de mercibus importatis non soluat uectigalia consueta,  ipso facto bona confiscantur. Item qui illicitas  merces exportat, ut arma, ferrum, ad Saracenos: ut patent omnia ista in. d. c. cùm secundum
        {c. cum secuidum.}
   leges & c. de incestis nuptiis. l. cum ancillis. &  C. de raptu uirgi. l. una.
        {c. de rapto}
 & de Iudęis. c. ita quorundam. & ff. de uectig. l. fin. Imò papa in d. c.  cum secundum. expressè dicit, quòd sicut est  confiscatio in illis casibus, ita uult quòd fiat  propter haeresim. Sed nullus negat, quin incestuosus, & raptor, & deferens arma Saracenis,     & non soluens uectigalia, quin maneat uerus  dominus bonorum suorum in foro conscientiae: quare ergo non conuenienter dicunt de  haeretico? & ipse Conradus etiam eodem modo dicit de illis casibus, & de haeretico. & grauius esset cogere hominem iam emendatum  ab hęresi, restituere bona fisco. Sequitur corollarium, quòd[article 15] haereticus potest licitè uiuere  ex bonis suis. Secundò sequitur item, quòd  [article 16]titulo gratioso potest transferre bona sua, puta donando. Sequitur tertiò, quod[article 17] titulo oneroso  puta uendendo, aut dando in dotem, si crimen   posset uenire in iudicium, non licet transferre.  Patet, quia decipit emptorem, & ponit eum  in periculo perdendi & rem & pretium, si uenditor condemnetur. Vltimò sequitur, quòd[article 18] sire uera non esset periculum confiscationis,  posset etiam licitè titulo oneroso alienare, ut  qui esset haereticus in Germania, catholicus  posset licitè emere ab illo. Graue esset, quod non  posset licitè in aliqua ciuitate Lutheranorum  si quis est catholicus, emere agrum ab haeretico, nec uendere illi: quod tamen necessario esset dicendum, si omnino haereticus non est dominus in foro conscientiae.
  
   ¶ Ex omnibus his sequitur conclusio, Quòd  [article 19]barbari nec propter peccata alia mortalia,  nec propter peccatum infidelitatis [infidelitas] non impediuntur quin sint ueri domini, tam publicè quàm     nec hoc titulo possunt à Christianis occupari  bona & terrae illorum, ut latè & eleganter deducit Caiet. secunda secundae. q. 66. ar. 8.
        {Caieta.}
 Restat  an ideo non essent domini, quia sunt insensati, uel amentes. Et circa hoc dubium est, an  [article 20]ad hoc ut aliquis sit capax dominii, requiratur usus rationis. & Conradus quidem libro, 1. q.  6.
        {Conradus.}
 ponit conclusionem, quòd dominium conuenit creaturae irrationabili tam sensibili quàm  insensibili. Probatur, Quia dominium nihil  aliud est quàm ius utendi re in usum suum:  Sed bruta habent ius super herbas, & plantas.  Genes. 1.
        {Genes. 1.}
 Ecce dedi uobis omnem herbam afferentem semen super terram, & uniuersa ligna,  quae habent in semetipsis sementem generis  sui, ut sint uobis in escam, & cunctis animantibus terrae. Item astra habent ius illuminandi,  Gene. 1.
        {Genes. 1.}
 Posuit ea in firmamento caeli, ut lucerent, ac praeessent diei, ac nocti. Et leo habet  dominium super omnia animalia gressibilia,  unde & rex animantium uocatur. Et aquila  est domina inter uolucres. unde Psal. 103.
        {Psall. 103.}
 Herodii domus dux est eorum. Eiusdem sententiae   est Syluest. in uerbo dominium, in principio,
        {Syluest.}
   ubi dicit, quòd elementa dominantur inuicem.
  
   ¶ Sed respondeo per propositiones. Prima,  Creaturae irrationales non possunt habere  dominium. Patet, quia dominium est ius, ut  fatetur etiam Conrad. sed creaturae irrationales non possunt habere ius: ergo nec dominium.  probatur minor, quia non possũt pati iniuriam,  ergo non habent ius. Probatur assumptum, Quia  qui prohiberet lupum, aut leonem à pręda, uel  bouem à pastu, non faceret ei iniuriam, nec qui  claudit fenestram ne sol illuminet, facit iniuriam soli. Et confirmatur, Quia si bruta habent  dominium, ergo qui tolleret herbam à ceruo,  faceret furtum, quia caperet alienum inuito domino. Item, Ferae non habent dominium sui,  ergo multominus aliarum rerum. Assumptũ  probatur, Quia licet eas impune interficere  etiam animi gratia: unde etiam Philo. 1. politi. quod ue  natio ferarum est iusta & naturalis. Item, ipsae,  ferae & omnia irrationalia, sunt hominis per  proprietarem, multo magis quàm serui. ergo si  serui non possunt habere aliquid suum, multominus irrationalia. Et confirmatur propositio  authoritate S. Tho. prima secundae, q. 1. ar. 1. & 2.  & q. 6. ar. &. 1. contra Gent. c. 110. sola creatura  rationalis habet dominium sui actus, quia ut ipse  etiam dicit prima primae, q. 82. ad. 3. per hoc aliquis est dominus suorum actuum, quia potest hoc  uel illud eligere. Vnde etiam, ut ibidem dicit,  appetitus circa ultimum finem non sumus domini. si ergo bruta non habent dominium su orum actuum, ergo nec aliarum rerum. Et licet  disputatio uideatur de nomine, certè hoc est ualde impropriè loqui, & praeter communem     modum loquendi tribuere dominium irrationalibus. Non enim dicimus aliquem esse dominum, nisi eius, quod situm est in sua facultate. Ita enim loquimur, Non est in mea facultate, non est in mea potestate, quando non sum  dominus. Bruta autem cùm non moueant se,  sed potiùs moueantur, ut S. Tho. ait prima secundae, ubi suprà: eadem ratione nec habent dominium. Nec ualet quod Syluest. dicit, quòd  dominium aliquando non dicit ius, sed solam  potentiam. & hoc modo ignis habet dominium in aquam: si enim hoc satis est ad dominium, ergo latro habet dominium ad interficiendum hominem, quia habet potentiam ad  hoc, & fur habet potentiam ad capiendum pecuniam. Quòd autem dicit astra dominari, &  leonem esse regem, certum est dictum metaphoricè, & per translationem.
  
   ¶ Sed[article 21] potest uideri dubium de puero ante  usum rationis an possit esse dominus. Quia  uidetur nihil differre ab irrationalibus: &  Apostolus ad Galat. 4.
        {Gala. 4.}
 Quanto tempore haeres paruulus est, nihil differt à seruo. Sed seruus non est dominus, ergo, &c. Sed sit secunda  Propositio, Pueri ante usum rationis possunt  esse domini. Hoc patet, Quia possunt pati iniuriam, ergo habent ius rerum. ergo & dominium, quod nihil aliud est, quàm ius. Item bona pupillorum non sunt in bonis tutorum: &     habent dominos, ergo pupillos. Item, pueri sunt  haeredes. Sed haeres est ꝗ succedit in ius defuncti, & qui est dominus haereditatis. l. cum haeres. ff. de diuer. & tempora. pręscrip. & inst. de  haered. qualita. & differentia. §. fin. Item diximus, quod fundamentum dominii est imago Dei,  quae adhuc est in pueris. & Apostolus eodem loco Gala. 4. Quanto tempore haeres paruulus est,  nihil differt à seruo, cùm sit dominus omnium.  Nec est idem de creatura irrationali, quia puer  non est propter alium, sed propter se, sicut est  brutum.
  
   ¶ Sed[article 22] de amentibus quid? Dico de perpetuò  amentibus quòd nec habent, nec est spes habituros usum rationis: sít que tertia propositio.
  
   ¶ Videtur adhuc quòd possint esse domini,  quia possunt pati iniuriam: ergo habent ius.  sed hoc remitto ad iurisconsultos, utrum possint habere dominium ciuile, & quic quid sit  de hoc, sit ad propositum. Quarta propositio,  Nec[article 23] ex hac parte impediuntur barbari ne sintueri domini. Probatur, Quia secundum rei ueritatem non sunt amentes, sed habent pro suo  modo usum rationis. Patet, Quia habent ordinem aliquem in suis rebus, postquam habent  ciuitates, quae ordine constant, & habent matrimonia distincta, magistratus, dominos, leges, opificia, commutationes, quae omnia requirunt usum rationis: item religionis speciem:     item non errant in rebus, quae aliis sunt euidentes, quod est indicium usus rationis. Item Deus  & natura non deficiunt in necessariis pro magna parte speciei: praecipuum autem in homine est ratio, & frustra est potentia, quae non  reducitur ad actum. Item fuissent sine culpa suatot millibus annorum extra statum salutis, cùm  essent nati in peccato, & non haberent baptismum, nec usum rationis ad quaerendum necessaria ad salutem, unde quòd uideantur tam insensati & hebetes, puto maxima ex parte uenire ex mala & barbara educatione, cùm etiam   apud nos uideamus multos rusticorum parum  differentes à brutis animantibus. Restat ergo  ex omnibus dictis, quòd sine dubio barbari  erant & publicè & priuatim ita ueri domini,  sicut Christiani: nechoc titulo potuerunt spoliari aut principes, aut priuati rebus suis, quod non   essent ueri domini. Et graue esset negare illis,  qui nihil iniuriae unquam fecerunt, quod concedimus Saracenis, & Iudaeis perpetuis hostibus religionis Christianae: quos non negamus  habere uera dominia rerum suarum, si aliâs non  occupauerunt terras Christianorum.
  
   ¶ Superest respondere ad argumenta in contrarium, ubi arguebatur, quòd isti uidentur  serui à natura, quia parum ualent ratione ad  regendum etiam seipsos. Ad hoc respondeo,  quòd certe Aristoteles non intellexit, quòd     tales, qui parum ualent ingenio, sint natura  alieni iuris, & non habeant dominium, &  sui & aliarum rerum: haec enim est seruitus  ciuilis & legitima, qua nullus est seruus à natura. nec uult Philosophus quòd si qui sunt  natura parum mente ualidi, quòd liceat occupare patrimonia illorum, & illos redigere in  seruitutem, & uenales facere: sed uult docere,  quòd à natura est in illis necessitas, quia indigent ab aliis regi & gubernari: & bonum est  illis subdi aliis, sicut filii indigent subiici parentibus ante adultam aetatem, & uxor uiro. Et  quòd haec sit intensio philosophi, patet: quia  eodem modo dicit, quòd natura sunt aliqui  domini, scilicet qui ualent intellectu. Certum  est autem, quòd non intelligit, quòd tales possent sibi arripere imperium in alios illo titulo,  quod sint sapientiores, sed quia natura habent facultatem ut possint imperare & regere. Et sic,  dato quòd isti barbari sint ita inepti & hebetes, ut dicitur: non ideo negandum est habere uerum dominium, nec sunt in numero seruorum ciuilium habendi. Verum est, quòd ex  hac ratione & titulo posset oriri aliquod ius  ad subiiciendum eos, ut infrà dicemus.
  
   ¶ Restat conclusio certa, Quòd[article 24] antequam Hispani ad illos uenissent, illi erant ueri domini,  & publicè & priuatim. Supposito ergo quòd  sunt uel erant ueri domini, superest uidere     quo titulo potuerint Hispani uenire in posses  sionem illius regionis: & primò referam titulos  qui possint praetendi, sed non idonei nec legi  timi. Secundò ponam alios titulos legitimos,  quibus potuerint barbari uenire in ditionem  Hispanorum. Sunt autem septem tituli, qui  possunt praetendi, sed non idonei, semptem autem alii uel octo iusti & legitimi.
  
   ¶ Primus ergo titulus posset esse, quòd Imperator est dominus mundi: & sic dato, quòd  tempore praeterito fuisset aliquid uitii, iam esset  purgatum in Caesare imperatore Christianissimo. Nam dato quod ita sit, quòd sint ueri domini, possent habere superiores dominos, sicut  inferiores principes habent regem, & aliqui reges habent imperatorem, unde in eandem rem  possunt plures habere dominium: unde illa  distinctio iuristarum, Dominium, altum, bassum, directum, utile, merum, mixtum. Dubitatur ergo utrum isti haberent dominum superiorem. Et quia non potest esse dubium nisi  de Imperatore, aut de papa, de istis dicemus.  Et primò de Imperatore. Et uidetur quòd Imperator sit totius orbis dominus, & per consequens etiam barbarorum. Primùm ex communi appellatione, quam tribuunt Imperatori, Diuo Maximiliano, aut Carolo semper Augusto, orbis domino. Item, Exiit edictum à  Caesare augusto, ut describeretur uniuersus     orbis, Luc. 2. Sed non debent esse peioris con-
        {Luc. 2.}
ditionis Imperatores Christiani. Item, Dominus uidetur iudicasse Caesarem, esse uerum dominum Iudaeorum. Reddite, inquit, quae sunt Caesaris, Caesari, &c. Luc. 20.
        {Luc. 20,}
 non uidetur autem quòd  ius posset habere, nisi quia Imperator. ergo. De  hoc Bart. in extrauagant. ad reprimen.
        {Bar.}
 quae est  Henri. 7. tenet expressè, quòd imperator de iure est totius orbis dominus. Et idem tenet glos.  in c. per uenerabil. qui filii sint legi. Et item ad  longum glo. in c. uenerabil. de electio. & probant primò. 8. q. 1. in apibus, ubi Hieronymus  dicit, quòd in apibus unus est rex, & in mundo unus Imperator. Item ff. ad. l. Rhodi. l. deprecatio. ubi Imperator Antoninus dicit, Ego quidem mundi dominus. Et in l. bene à Zenone.  C. de quadru. praescrip. omnia principis esse  intelliguntur. Et posset etiam probari: quia  Adam primò, & postea Noë uidentur fuisse domini orbis, Genes. 1.
        {Genes. 1.}
 Faciamus hominem ad  imaginem & similitudinem nostram, ut praesit piscibus maris, & uolatilibus caeli, uniuersaeq́ue terrę, &c. & infrà, Crescite, & multiplicamini, et replete terram, & subiicite eam, &c. Et ideem   in sententia dictum est Noë Gene. 8. Sed illi  habuerunt successores, ergo. Item quia non est  credendum, quin Deus instituerit in orbe optimum genus gubernationis, Psal. 103. Omnia  in sapientia fecisti. Sed illud est Monarchia, ut     S. Tho. egregiè disputat, de regi. princi. libr. 1.  c. 2. & uidetur sentire Arist. 3. Politi. ergo uidetur quòd ex institutioue diuina debeat esse unus Imperator in orbe. Item ea quae sunt praeter naturam, debent imitari naturalia. sed in natu  ralibus est semper unus rector, ut in apibus, in  corpore cor, in anima una ratio. ergo ita debet esse in orbe unus rector, sicut unus Deus.
  
   ¶ Sed haec opinio est sine aliquo fundamento.  Et ideo sit prima conclusio. Imperator[article 25] non est  dominus totius orbis. Probatur, Quia dominium non potest esse nisi uel iure naturali, uel  diuino, uel humano. Sed nullo tali est dominus orbis, ergo. Minor probatur, primum de  iure naturali, quia ut bene dicit S. Tho. 1. p. q.  92. articu. 1. ad secundum, & q. 96. articu. 4. In  iure naturali homines liberi sunt, excepto dominio paterno, & maritali. De iure enim naturali pater habet dominium supra filios, & maritus in uxorem. Ergo nullus est qui iure naturali habeat imperium orbis. Et, sicut etiam dicit secunda secundae, q. 10. articu. 10. dominium  & praelatio introducta sunt iure humano, ergo non sunt de iure naturali: nec esset maior ratio quare hoc dominium conueniret Germanis magis quàm Gallis. Et Aristo. 1. Politi. Duplex est potestas, una familiaris, ut patris ad filios, uiri ad uxorem, & haec est naturalis. Alia  est ciuilis, quae licet à natura quidem habeat ortum, & ideo potest dici de iure naturae, ut S.  Tho. de regimi. prin. c. 1. libr. 1. est enim homo  animal ciuile: non tamen natura sed lege constituta est. De iure autem diuino ante aduentum Christi redemptoris non legimus fuisse  imperatorem & dominum mundi, quamuis  gloss. illa Bar. in extrauagan. ad reprimend. adducat de Nabuchodonosor, Dani. 9. de quo  dicitur, Tu rex regum es, deus caeli, regnum,  fortitudinem, gloriam, & imperium dedit tibi, & omnia in quibus habitarent filii hominum. Sed certum est, quòd nec Nabuchodosor accepit imperium specialiter à Deo, sed eo  modo quo alii principes. Rom. 13. Omnis potestas à domino Deo est. & Prouerb. 8. Per mereges regnant, & legum conditores iusta decernunt. Nec etiam habuit imperium iure in  totum orbem, ut putat. Barto. nam Iudaei non  erant ei subiecti iure. Item ex hoc ipso patet,  quòd nullus erat de iure diuino dominus totius mundi, quia gens Iudaeorum erat libera  ab omni alienigena, imò erat prohibitum in  lege, ut haberent dominum alienigenam Deu.  17. Non poteris alterius gentis hominem regem facere. Et quamuis S. Tho. de regi. princi.  lib. 3. c. 4. & 5. uidetur dicere, quòd imperium  Romanorum fuit à Deo traditum propter iustitiam illorum & amorem patriae, & propter  optimas leges, quas habebant, hoc non est intelligendum, quòd ex traditione, aut ex institutione diuina, haberent imperium, ut August.  etiam dicit 18. de ciuit. Dei, sed quòd prouidentia diuina factum est, ut consequerentur imperium orbis: sed alio iure scilicet uel iusti belli,  uel alia ratione, non eo modo quo habuit  Saul, & Dauid regnum à Deo. Et hoc facilè  intelliget siquis consideret, qua ratione, &  successione imperia & dominia in orbe perue  nerint usque ad nos. ut enim omittamus omnia, quae praecesserunt diluuium, certè post  Noë orbis fuit diuisus in diuersas prouincias  & regna siue hoc fuerit ex ipsius Noë ordinatione, qui superuixit diluuio 350. annos, Genes. 9.
        {Genes. 9.}
 qui in diuersas regiones misit colonias,  ut patet apud Berosum Babylonicum:
        {Berosus.}
 siue,  quod uerisimilius est, ex consensu mutuo gentium, diuersae familiae occupauerunt diuersas  prouincias, ut Gen. 13.
        {Genes. 13.}
 Abraham dixit ad Lot,  Ecce uniuersa terra coram te est, si ad sinistram   ieris, ego dextram tenebo: si tu dextram elege  ris, ego ad sinistram pergam. Vnde Genes. 10.
        {Genes. 10.}
   traditur, quòd per pronepotes Noë diuisae   sunt nationes, & regiones, siue in aliquibus regionibus primò inceperunt esse domini per  tyrannidem, sicut uidetur fuisse Nemrod, de  quo Genes. 10.
        {Genes. 10.}
 quòd primus incepit esse potens in terra: siue conuenientibus in unum aliquibus in unam rempublicam ex consensu     communi sibi constituerunt principem. Certum est enim uel his, uel aliis non dissimilibus  modis dominia, & imperia incoepisse in mundo, ac postea, uel iure haereditario, uel iure belli, uel aliquo alio tali titulo deriuata esse usque  ad nostram aetatem, saltem usque ad aduentũ  Saluatoris. Ex quo patet, nullum ante aduentum Christi habuisse iure diuino orbis imperium, neque illo titulo hodie posse imperatorem sibi arrogare orbis dominium, & per conse quens nec barbarorum. Sed post aduentum  Domini posset quis praetendere, quòd ex traditione Christi esset unus imperator in orbe,  quia Christus etiam secundum humanitatem  fuit orbis dominus, iuxta illud Matth. 28.
        {Matth. 28.}
 Data est mihi omnis potestas, &c. quod secundum August. & Hieronymum intelligitur secundum humanitatem. Et, Omnia subiecit  sub pedibus eius, ut introducit Apostolus 1.  Corin. in fin. ergo sicut reliquit in terra unumuicarium in spiritualibus, ita reliquit etiam in  temporalibus, & hic est imperator. Et S. Tho.
        {S. Tho.}
   de regi. prin. libr. 3. c. 13. dicit, quòd Christus à  natiuitate sua erat uerus mundi dominus, &  monarcha, cuius uices gerebat Augustus, licet  non intelligens. clarum est, quòd non gerebat uices in spiritualibus, sed in temporalibus. Cùm  ergo regnum Christi si fuit temporale, fuit in  toto orbe, ergo etiam Augustus erat Dominus orbis, & eadem ratione successores eius.  Sed neque hoc dici ullo modo potest. Primum,  quia hoc ipsum est unum dubium, an Christus secundum humanitatem fuerit Dominus  temporalis orbis. Et probabilius est quòd non,  & ipse Dominus uidetur asseruisse in illo loco, Regnum meum non est de hoc mundo.
        {Iohan. 18.}
   Vnde & S. Tho.
        {S. Tho.}
 illic dicit, quòd dominium  Christi ordinatur ad salutem animae, & ad spiritualia bona, licet à temporalibus non excludatur eo modo, quo ad spiritualia ordinatur.  Vnde patet, quòd non est sententia S. Thom.  quòd regnum eius esset eiusdem rationis cum  regno ciuili & temporali, sed ita est, quòd ad  finem redemptionis habebat omnimodam  potestatem, etiam in temporalibus: sed secluso illo fine, nullam habebat. Et primum, dato  quòd fuisset Dominus temporalis, hoc est diuinare dicere quòd reliquit illam potestatem  imperatori, cum de hoc nulla mentio facta sit  in tota scriptura. Et quod S. Tho. dicit, quòd  Augustus gerebat uices Christi, primùm hoc  dixit in illo c. In tertia autem parte, ubi loquitur  ex instituto de potestate Christi, nullam mentionem facit de hac temporali potestate Christi.  Secundò S. Tho. intelligit, quod gerebat uices per  hoc, quia temporalis potestas est subiecta &  ministra spiritualis potestatis. Imò hoc modo  reges sunt ministri episcoporum, sicut & ars     fabrilis est subiecta equestri, & militari: sed tamen miles, aut dux non est faber, sed habet imperare fabro in armis fabricandis. Et S. Tho.
        {S. Thom.}
   in illo loco Iohan. 18. expressè dicit regnum  Christi non esse temporale, nec tale regnum,  quale Pilatus intelligebat, sed regnum spiritua  le, quod ipse Dominus declarat eodem loco,  Tu dicis quia rex sum ego. ego in hoc natus  sum, & ad hoc ueni in mundum, ut testimonium perhibeam ueritati. Et sic patet, quòd  est merum commentum dicere, quòd ex traditione Christi sit unus imperator & Dominus  mundi. Quod etiam apertè confirmatur, Quia  si hoc esset ex iure diuino, quo modo imperiũ  fuit diuisum in Orientale & Ocidentale? primo inter filios magni Constantini, & postea  ab Stephano papa, qui imperium Occidentale transtulit ad Germanos, ut habetur in d. c.  per uenerabilem. Est enim ineptum, & ineruditum, quod glo. illic dicit, quòd Graeci postea  non fuerunt imperatores. Nunquam enim imperatores Germani hoc titulo praetenderunt  se esse Graeciae dominos. Et Iohannes Palaeologus Imperator Constantinopolitanus, in  concilio Florentino habitus est pro legitimo  imperatore. Et praeterea patrimonium ecclesiae (ut fatentur ipsi Iuristę, etiam Bartolus) non est  subiectum imperatori. quod si omnia essent subiecta, imperatori iure diuino, ex nulla donatione imperatorum, nec alio titulo potuissent  eximi ab imperatore, sicut nec papa potest  quenquam eximere à potestate papae. Item nec  regnum Hispaniae est subiectum imperatori,  nec Francorum, ut etiam habetur in d. c. per ue  nerabilem. licet glo. ex capite suo addat, quòd  hoc non est de iure, sed de facto. Item doctores  concedunt quòd ciuitates, quae aliquando fuerunt subiectae imperio, potuerunt per consuetudinem eximi ab imperio: quod non esset,  si subiectio esset de iure diuino. De iure autem   humano constat, quòd imperator non est  dominus orbis. Quia uel esset sola authoritate legis: & nulla talis est, & si esset, nihil operaretur, quia lex praesupponit iurisdictionem. si  ergo ante legem non habebat imperator iurisdictionem in orbe, lex non potuit obligare non   subditos, nec hoc habuit imperator aut per legitimam successionem, aut donationem, aut  permutatione, aut emptione, aut iusto bello,  aut electione, aut aliquo alio legali titulo, ut  constat. Ergo nunquam imperator fuit dominus totius mundi. Secunda conclusio, Dato  [article 26]quòd imperator esset dominus mundi, non  ideo posset occupare prouincias barbarorum,  & constituere nouos dominos, & ueteres deponere, uel uectigalia capere. Probatur, Quia  etiam qui imperatori tribuunt dominium orbis, non dicunt eum esse dominum per proprietatem, sed solùm per iurisdictionem: quod
        {Vt gl. in prooemio digestorum.}
   ius non se extendit ad hoc, ut conuertat prouincias in suos usus, aut donet pro suo arbitrio oppida, aut etiam praedia. Ex dictis ergo  patet, quòd hoc titulo non possunt Hispani  occupare illas prouincias.
  
   ¶ Secundus titulus, Quòd praetenditur, & quidem uehementer asseritur ad iustam possessionem illarum prouinciarum, est ex parte summi  Pontificis. Dicunt enim quòd summus Ponti  fex est monarcha etiam temporalis in toto orbe, & per consequens, quòd potuit constituere Hispaniarum reges principes illorum barba  rorum: & ita factum est. Circa hoc opinio est  quorundam iurisconsultorum, quòd papa habet plenam iurisdictionem in temporalibus in  toto orbe terrarum, adiicientes etiam, quòd  omnium principum secularium potestas à papa in eos deriuata sit. Ita tenet Hostien. in c. quod   super his. de uo. & archiepis. 3. parte, titulo 22.  c. 5. §. 8. & Ang. Anch. ita tenet Svluest. quòd  multo etiam largiùs, & benigniùs hanc potestatem tribuit papae, in uerbo, infidelitas [infidelitas]. §. 7.  & in uerbo, papa. §. 7. 10. 11. & 14. & in uerbo,  legitimus. §. 4. mirabilia dicit in illis locis circa  hoc: ut puta, quòd potestas imperatoris & omnium aliorum principum est subdelegata respectu papae, & quòd est deriuata à Deo mediante papa, & quod tota illorum potestas dependet à     papa, & quòd Constantinus donauit terras papae in recognitione dominii temporalis. Et  econtrario papa donauit Constantino imperium in usum & stipendium. Imò quòd Constantinus nihil donauit, sed reddidit quod erat  subtractum: & quòd papa non exercet iurisdictionem in temporalibus extra patrimonium  ecclesiae, non est propter defectum authoritatis, sed ad uitandum scandalum Iudaeorum, &  ad nutriendam pacem, & multa alia his uanio  ra, & absurdiora. Tota probatio istorum est,  Quia, Domini est terra, & plenitudo eius: &,  Data est mihi omnis potestas in caelo & in terra. & papa est uicarius Dei & Christi. & ad  Ephe. 2.
        {Eph. 2.}
 Christus factus est pro nobis obediens  usque ad mortem, &c. Et huius opinionis etiam   uidetur esse Barto.
        {Bart.}
 in illa extraua. ad reprimendam & uidetur fauere S. Tho. in fine secundi sententiarum, cuius ultima uerba sunt in solutione ad quartum argumentum, quod est ulti  mum totius libri, quòd papa tenet utriusque  potestatis apicem, scilicet secularis & spiritualis. & eiusdem opinionis est Herbeus
        {Herbeus}
 de potestate ecclesiae. Hoc ergo fundamento iacto, dicunt authores huius sententiae. Primò, quòd  papa liberè potuit constituere principes barbarorum reges Hispanię, tamquam supremus dominus temporalis. Secundò dicunt, quòd dato  quòd hoc non posset, saltem si barbari nolunt     recognoscere dominium temporale papae in  eos, quòd hac ratione potesteis inferre bellum,  & imponere principes. Vtrunque autem factũ  est. nam primò summus Pontifex concessit illas prouincias Regibus Hispaniae. Secundò  etiam barbaris propositum fuit, & significatum, quòd papa est uicarius Dei, & habet uices eius in terris: & ideo, quòd recognoscant  eum superiorem, quòd si illi recusauerint, iusto titulo est eis bellum illatum, & occupatae   prouinciae illorum, &c. Et hoc secundum nomi  natim dicit Hosti. ubi suprà, & summa Ange.
  
   ¶ Sed quia de dominio temporali papae prolixè disputaui in relectione de potestate ecclesiastica, ideo hic breuiter per propositiones  respondebo. Prima, Papa[article 27] non est dominus ciuilis, aut temporalis totius orbis, loquendo  propriè de dominio & potestate ciuili. Haec  conclusio est Turre. Crema. libro secundo, c. 113.
        {Turre Cre.}
   & Iohannis And. & Hugo. 69. dist.
        {Hugo.}
 cum ad uerum. Et fatetur doctissimus Innocen. in d. c.
        {Innocen.}
   per uenerabilem, se non habere potestatem  temporalem in regno Franciae. Et uidetur expressa sententia Bernardi
        {Bernard.}
 in secundo libro de  consi. ad Eugeni. Et opposita sententia uidetur esse contra praeceptum Domini, qui Mat.  20.
        {Matth. 20.}
 & Luc. 22.
        {Luc. 22.}
 ait, Scitis quia principes gentium  dominantur eorum, &c. non ita erit inter uos.  Item contra praeceptum Apostoli,
        {1. P. 5.}
 Non dominantes in clerum, sed forma facti gregis. Et si Christus dominus non habuit dominium temporale, ut suprà tanquam probabilius disputatũ  est, etiam ex sententia S. Tho.
        {S. Tho.}
 multo minus papa habet, qui est uicarius: & isti tribuũt summo  Pontifici quod ipse nunquam agnouit: imò  contrarium fatetur in multis locis, ut in relectione additum est. Et satis est probatum de imperatore, sicut suprà: quia non potest ei conue  nire dominium nisi iure naturali, aut diuino,  aut humano. Naturali, aut humano, certum  est quòd non. De diuino nullum profertur. ergo frustra asseritur, & uolũtariè. Et quòd Dominus dixit Petro, Pasce oues meas,
        {Iohan. ulti.}
 satis ostendit esse potestatem in spiritualibus, & non temporalibus. Et primùm ostendit non esse in toto orbe. nam ipse dixit Iohan. 10.
        {Iohan. 10.}
 quòd in fine seculi fiet unum ouile, & unus pastor. Vnde  satis constat in praesentia non omnes esse oues  huius ouilis, saltem infideles [infidelitas]. Item dato quòd  Christus haberet hanc potestatem, constat non   esse commissam papae. Patet, quia non minus  papa est uicarius Christi in spiritualibus, quàm  in temporalibus. sed papa non habet iurisdictionem spiritualem super infideles [infidelitas], ut etiam  fatentur aduersarii, & uidetur expressè 1. Cor. 5.
        {1. Corin. 5.}
   Quid ad me de his, qui foris sunt, iudicare? ergo nec etiam in temporalibus. Et certè argumentum nullum est, Christus habuit potestatem temporalemin toto orbe. ergo & papa habet,  nam Christus sine dubio habuit potestatem  spiritualem in toto orbe, non minus supra fideles, quàm supra infideles [infidelitas]: & potuit ferre leges obligantes totum orbem, sicut fecit de baptismo, & articulis fidei: & tamen papa non habet illam potestatem supra infideles [infidelitas], nec posset eos excommunicare, nec prohibere connubia in gradibus iure diuino permissis. ergo.  Item quia etiam secundum doctores Christus potesta  tem excellentiae non commisit etiam Apostolis,  ergo etiam nihil ualet consequentia, Christus  habuit potestatem temporalem in orbe, ergo & papa. ¶ Secunda propo. Dato[article 28]  quod summus Pontifex haberet talem potestatem secularem in  mundo, non posset eam dare principibus secularibus. Hoc patet, quia est annexa papatui,  nec potest eam papa separare ab officio summi  Pontificis, nec potest priuare successorem illa  potestate, quia non potest esse sequens summus Potifex minor praecessore suo: & si unus  Pontifex dedisset hanc potestatem, uel nulla  esset talis collatio, uel sequens Pontifex posset auferre.
  
   ¶ Tertia propositio, Papa[article 29] habet potestatem  temporalem in ordine ad spiritualia, id est quantum necesse est ad administrationem rerum spiritualium. Haec etiam est Turre Crema.
        {Turre Cre.}
 ubi suprà c. 114. & est omnium doctorum. Et probatur, quia ars, ad quam pertinet finis superior,  est imperatiua & praeceptiua artium ad quas  spectant fines inferiores. 1. Ethico.
        {1. Ethico.}
 Sed finis  potestatis spiritualis est ultima felicitas, finis  autem potestatis ciuilis est felicitas politica. ergo potestas temporalis est subiecta spirituali. Et hac ratione utitur Innocen. in c. solitae. de maiori. & obedien. Et confirmat, quia  cui commissa est cura alicuius officii, intelligũtur concessa omnia sine quibus officium rectè  expediri non potest. de officio delega. c. 1.
        {De off. del.}
 Cùm  ergo ex commissione Christi papa sit pastor spiritualis, & hoc officium impediri possit per  potestatem ciuilem, cùm Deus & natura non  deficiant in necessariis: non est dubitandum  quin fuerit ei relicta potestas in temporalibus  quantum necesse est ad gubernationem spiritualium. Et hac ratione potest papa infringere leges ciuiles, quae sunt nutritiuae peccatorum,  sicut infregit leges de praescriptione malę fidei,  ut patet de praescrip. c. fin. Et hac etiam ratione  discordantibus principibus de iure alicuius principatus, & in bella ruentibus, potest esse iudex, & cognoscere de iure partium, & sententiam ferre, quam tenentur recipere principes,  ne scilicet eueniant tot mala spiritualia, quot  ex bello inter principes Christianorum necesse est oriri. Et licet hoc uel non faciat papa, uel  non saepe faciat, hoc non est quia non potest, ut di  cit dominus Durand.
        {Durandus.}
 sed quia timet scandalum, ne principes putent hoc facere per ambitionem, uel ueritus rebellionem principum à  sede apostolica. Et hac ratione potest aliquando reges deponere, & etiam nouos constituere, sicut aliquando factum est. Et certè nullus  legitimè Christianus deberet negare hanc potestatem papae. Et ita tenent Palud.
        {Paulud.}
 & Durand.  de potestate eccle. & Henri. Gand.
        {Henric.}
 quotlibet.  6. articu. 23. & ad hunc sensum intelligenda  sunt iura quae dicunt papam habere utrunque  gladium, quae multa sunt, & quicunque doctores antiquiores qui hoc dicunt sicut etiam  S. Tho. in 1. Sententia. ut citatum est. Imò non  dubito quin episcopi habeant hoc modo authoritatem temporalem in suo episcopatu eadem ratione, qua papa in orbe. Vnde malè dicunt, & malè faciunt, uel principes, uel magistratus, qui contendunt impedire episcopos  ne coërceant seculares à peccatis per poenas pecuniarias, aut exilium, aut alias poenas temporales. hoc enim non est supra potestatem eorum, modò non faciant ex auaritia, & ad quaestum, sed ad necessitatem, & commodum rerum spiritualium. Et ex hoc loco iterum sumitur argumentum pro prima conclusione: si enim  papa esset dominus orbis, etiam episcopus esset  dominus temporalis in suo episcopatu, quia  etiam in suo episcopatu est uicarius Christi:     quod tamen aduersarii negant.
  
   ¶ Quarta conclusio, Papa[article 30] nullam potestatem  temporalem habet in barbaros istos, neque in  alios infideles [infidelitas]. Haec patet ex 1. & 3. Nam si non   habet potestatem temporalem nisi in ordine  ad spiritualia, sed non habet potestatem spiritualem in illos. 1. Corin. 5. ergo nec temporalem.  Sequitur corollarium, quòd[article 31] etiam si barbari nolint recognoscere dominium aliquod papae, non ideo potest eis bellum inferri, & bona illorum occupari. Patet, quia nullum tale  dominium habet. & confirmatur hoc manifesté. Nam (ut infrà dicetur, & aduersarii fatentur) dato quòd barbari nolint recipere Christum pro domino, non tamen possunt bello  peti, aut aliquo malo affici: absurdissimum est  autem quod ipsi dicunt, & faciunt, quòd cùm  possint impune non recipere Christum, teneantur recipere uicarium eius, aliâs possint bello  cogi, & spoliari omnibus bonis, imò & supplicio affici. Et confirmatur iterum, quia causa secundum istos quare etiam si nolint recipere  Christum, aut fidem eius, non possunt cogi,  est, quia non potest eis euidenter probari per  rationes naturales: sed multo minus potest  probari dominium papę. ergo etiam non possunt cogi ad recognoscendum hoc dominium.  Et Syluest.
        {Syluest.}
 quamuis latissimè loquatur de potestate papae, tamen in uerbo, infideles [infidelitas]. septimo expressè tenet contra Hostien. quòd infideles [infidelitas] non possunt bello cogi ad recognoscendum hoc dominium, nec hoc titulo possunt  spoliari bonis suis. Et ita tenet. Innocentius
        {Innoce.}
 in  d. c. quod super his. de uot. Et non est dubium  quin. S. Tho.
        {S. Tho.}
 sit huius sententiae, secunda secũdae, q. 66. arti. 8. ad secundum. & Caieta.
        {Caieta.}
 illic ex  expressè, ubi dicit S. Tho. quòd infideles [infidelitas] non  possunt spoliari suis bonis, nisi qui sunt subditi principibus temporalibus, propter causas legum legitimas, propter quas etiam alii subditi  possunt priuari. Imò nec Saraceni inter Christianos unquam isto titulo fuerunt spoliati  suis bonis, aut aliquo incommodo affecti.  Nam si iste titulus est sufficiens ad inferendum eis bellum, hoc tantundem est, ac si  quis dicat, quòd ratione infidelitatis [infidelitas] possunt  spoliari. Certum est enim quòd nullus infidelium [infidelitas] recognoscit hoc dominium. nullus au   autem doctor, nec etiam inter aduersarios est,  qui hoc concedat, scilicet quòd solo titulo infidelitatis [infidelitas] possunt spoliari. ergo omnino est  sophisticum, quod isti doctores dicunt, quòd  si infideles [infidelitas] recognoscunt dominium Roma.  pontificis, non possunt bello infestari, bene autem si non recognoscũt. Nullus enim recognoscit.  Ex quo patet, quòd nec iste titulus est idoneus contra barbaros, uel quia papa dederit prouincias illas tanquam dominus absolutè, uel     quia non recognoscunt dominium papae, habent causam iusti belli contra illos. Et hanc  sententiam tenet Caietanus latè secunda secundae, quaest. 66. articulo 8. ad secundum.  Nec authoritas canonistarum in contrarium  multum debet mouere: quia (ut suprà dictum  est) haec tractanda sunt ex iure diuino, & plures & maiores contrarium tenent, inter quos  etiam est Iohan. Andr. nec habent pro se aliquem textum. nec etiam grauis authoritas Archie. Floren. hoc loco recipienda est, secutus  est enim Augu. Ancha. sicut aliâs solet sequi  Canonistas. Ex dictis patet, quòd Hispani cũ  primum nauigauerunt ad terras barbarorum,  nullum ius secum afferebant occupandi prouincias illorum.
  
   ¶ Et ideo alius titulus est, qui potest praetendi iure inuentionis, nec alius titulus à principio praetendebatur: & hoc solo titulo primo nauigauit Columbus Ianuen. Et uidetur  quòd hic titulus sit idoneus, quia illa, quae   sunt deserta, fiunt iure gentium & naturali occupantis. Instituta de rerum diuisio. §. ferae bestiae. ergo cùm Hispani fuerint primi, qui inuenerint, & occupauerint illas prouincias, sequitur quòd iure possident, sicut si solitudinem  inhabitatam hactenus inuenissent. Sed de  isto titulo qui tertius est, non oportet multa  uerba facere: quia ut suprà probatum est, barbari erant ueri domini, & publicè & priuatim.  Ius autem gentium ut quod in nullius bonis  est, occupanti concedit: ut habetur expressè  in d. §. ferae bestiae. Vnde cùm non carerent domino, non cadunt sub illo titulo. Et sic licet  iste titulus cum alio aliquid facere possit (ut  infrà dicetur) tamen per se nihil iuuat ad possessionem illorum, non plusquam si illi inuenissent nos.
  
   ¶ Et ideo quartus titulus praetenditur, quia  scilicet nolunt recipere fidem Christi, cùm tamen proponatur eis, & sub obtestationibus  admoneantur, ut recipiant. & uidetur quòd  iste titulus sit legitimus ad occupandas terras  barbarorum. Primò, quia barbari tenentur recipere fidem Christi: quia, Qui crediderit, &  baptizatus fuerit, saluus erit, qui uerò non crediderit, condemnabitur.
        {Marc. ultimo.}
 Nullus autem condemnatur nisi pro mortali. Et Actuum 4.
        {Actuum 4.}
 Non est  aliud nomen datum hominibus, in quo oporteat nos saluos fieri ergo. cùm papa sit minister  Christi, saltem in spiritualibus, uidetur quòd  saltem authoritate papae possent cogi ad recipiendam fidem Christi: & si requisiti nolint  recipere, iure belli possit agi contra eos. Imò  uidetur, quòd etiam principes sua authoritate  hoc possint, quia sunt ministri Dei. Ro. 13.
        {Rom. 13.}
 Et  uindices in iram eis qui malè agũt. isti autem  pessimè agunt, non recipientes fidem Christi.     ergo possunt cogi à principibus. Secundò, quia  si Galli nollent obedire regi suo, posset rex Hi  spanię cogere illos ut obedirent, ut certum est.  ergo si nolunt obedire Deo, qui est uerus &  supremus dominus, possunt principes Christiani cogere illos barbaros, ut obediant. non  enim uidetur quòd debeat esse peioris conditionis causa Dei, quàm hominum. Et confirmatur, Quia sicut arguit Scotus 4. distin. 4. q.  9. de pueris infidelium [infidelitas] baptizandis,
        {Scotus 4.}
 potius debet aliquis cogi ad obediendum domino superiori, quàm inferiori. Si ergo cogi possent  barbari ut obedirent principibus suis, ergo  multo magis ut obediant Christo, & Deo. Tertio, quia si blasphemarent publicè Christum,  possent bello cogi, ut desisterent ab huiusmodi blasphemiis, ut doctores concedunt,
        {Et S. Tho. secunda secundae, q. 10. articu. 8.}
 & uerum est. Possemus enim bello persequi, si uterentur crucifixo ad irrisionem, uel quocũque  modo abuterentur ad ignominiam rebus Christianis, ut fingentes ad illusionem sacramenta  ecclesiae, uel aliquod simile. Quod etiam patet.  Nam si facerent iniuriam Regi Christiano,  etiam defuncto, possemus uindicare iniuriam.  multo ergo magis si faciant iniuriam Christo,  qui est rex uiuus Christianorum. Nec de hoc  est dubitandum, quia si Christus uiueret inter mortales, & pagani facerent ei iniuriam,  non est dubium quin possemus bello per sequi iniuriam: ergo etiam nunc. Sed maius peccatum est infidelitas [infidelitas], quàm blasphemia, quia  ut S. Tho. dicit, & probat secunda secundae, q.  10. articu. 3.
        {S. Thom.}
  infidelitas [infidelitas] est grauissimum inter  peccata quae contingunt in peruersitate morum, & blasphemia, & non opponitur directè fidei, sed confessioni fidei. Infidelitas etiam tollit principium conuersionis in Deum, scilicet  fidem, non autem blasphemia. si ergo pro blasphemia in Christum possunt Christiani bello persequi infideles [infidelitas]: ergo pro ipsa infidelitate [infidelitas]. Et confirmatur, Quòd blasphemia non sit  ita magnum peccatum, sicut infidelitas [infidelitas]. Quia  pro infidelitate [infidelitas] est poena capitalis Christiano  per leges ciuiles, non autem pro blasphemia.
  
   ¶ Pro responsione sit prima propositio, Barbari[article 32] priusquam aliquid audissent de fide Christi, non peccabant peccato infidelitatis [infidelitas], eo quod   non crederent Christo. Haec propositio est ad  literam. S. Tho. secunda secundae q. 10. articu. 1.
        {S. Thom.}
   ubi dicit, quòd apud eos, qui nihil audierunt.  de Christo, infidelitas [infidelitas] non habet rationem  peccati, sed magis poenae, quia talis ignorantia  diuinorum, ex peccato primi parentis secuta  est. Qui autem (in quit) sic sunt infideles [infidelitas], damnantur quidem propter alia peccata, sed non  propter peccatum infidelitatis [infidelitas]. Vnde Dominus dicit Iohan. 15. Si non uenissem, & loquutus eis non fuissem, peccatum non haberent.     Quod exponens August.
        {August.}
 dicit, quòd loquitur  de illo peccato, quo non crediderunt in Chri  stum. Idem uidetur dicere S. Tho. secunda secundae, q. 10. di. 6. & q. 34. arti. 2. ad secundum.  Haec propositio est contra multos doctores,  & primò contra Altisio. 3. p. in q. Vtrum fidei  potest subesse falsum
        {Altisio.}
. Vbi dicit, quòd non poest aliquis habere ignorantiam inuincibilem,  non solum Christi, sed cuiuscũque articuli fidei:  quia si faciat quod in se est, Dominus illuminabit, siue per doctorem intrinsecum, siue extrinsecũ: & sic semperest peccatum mortale credere aliquid contrarium articulis fidei. Ponit exemplum  de uetula, cui episcopus praedicaret aliquid contra fidei articulum. Et generaliter dicit, quòd  ignorantia iuris diuini neminem excusat. Eadem fuit opinio Guillelmi Parisien. qui eodem   modo argumentatur. Vel enim talis facit quod  in se est, & illuminabitur: si non facit, non excusatur. Et in eadem sententia uidetur fuisse  Gerson. de spirituali uita animae, lect. 4. Concors (inquit) est sententia doctorum, quòd in  his, quae sunt iuris diuini, non cadit ignorantia inuincibilis, quin facienti quod in se est,  Deus semper assistat paratus illustrare mentem,  quantum oportebit ad salutem, & erroris euitationem. Et Hugo de sancto Victore libro 2.  parte 9. c. 5. dicit neminem excusari per ignorantiam à praecepto baptismi suscipiendi: quia nisi sua culpa destiterit, audire & scire poterit, ut  exemplum est de Cornelio. Actuum 10. Hanc  sententiam & opinionem limitat Adrian. in  quodlibetis, q. 4. Ea, inquit, quae sunt iuris diuini, sunt in duplici differentia. Quaedam sunt,  ad quorum scientiam Deus non obligat omnes uniuersaliter, ut sunt apices iuris diuini,  & difficultates circa illud, & circa scripturam  sacram, & praecepta: & circa haec bene potest  cadere ignorantia inuincibilis, etiam si quis  faciat totum quod in se est. Alia sunt, ad quorum scientiam Deus generaliter obligat omnes,  ut articuli fidei, praecepta uniuersalia legis: &  de his est uerum, quod doctores dicunt, quòd  non potest quis excusari per ignorantiam. Si  enim quis faciat quod in se est, illuminabitur  à Deo per doctorem interiorem, uel exteriorem.  Sed nihilominus conclusio posita uidetur expressè de intentione S. Tho. Et probatur, Tales, qui nunquam audierunt quantumcunque  sint aliâs peccatores, ignorant inuincibiliter:  ergo talis ignorantia non est peccatum. Antecedens patet ex illo ad Roma. 10. Quomodo  credent nisi audiant: quomodo autem audient  sine praedicante? ergo si non est eis praedicata,  ignorant inuincibiliter, quia non possunt scire. Neque Paulus condemnat infideles [infidelitas], quia  non faciunt quod in se est, ut illuminentur à  Deo: sed quia cùm audissent, non crediderunt.     Nunquid (inquit) non audierunt? Et quidem  in omnem terram exiuit sonus eorum. Ex hoc  condemnat illos, quia in omnem terram fuit  praedicatum Euangelium, aliâs non condemnaturus quantumcunque haberent alia peccata. Vnde etiam decipitur Adrianus
        {Adrianus,}
 in alio puncto circa materiam de ignorantia. Dicit enim  in eodem quotlib. quòd etiam in materia morum si quis adhibet omnem industriam, & diligentiam ad sciendum ea quae oportet, non satis est ad excusationem ignorantiae, nisi per contritionem peccatorum disponat se ad hoc ut  illuminetur à Deo: ut si quis dubitat de aliquo  contractu, & quaerit à uiris doctis, & aliâs laborat ad sciendum ueritatem, & putat esse licitum: si fortè non est licitus, & exercet, non excusatur. Si fortè aliâs est in peccato, quia non  facit totum quod in se est ad uincendum ignorantiam, & licet stet, quòd etiam si disponat se  ad gratiam, non illuminetur: tamen non excusatur, nisi tollat hoc impedimentum, scilicet  peccatum. Vnde si de eodem casu & tractatu  Petrus & Iohannes dubitant, & faciunt aequalem diligentiam humanam, & uterque putat  esse licitũ: Petrus autem est in gratia, Iohannes in peccato: Petrus habet ignorantiam inuincibilem, Iohannes uincibilem: & si uterque exerceat contractum, Petrus excusatur,  Iohannes non excusatur. Fallitur inquam in     hoc, sicut à me disputatum est latè prima secũdae, in materia de ignorantia. Mirabile enim  esset dicere, quòd in nulla materia iuris diuini posset habere ignorantiam inuincibilem infidelis [infidelitas], imò quicunque est in peccato mortali.  Imò sequitur, quòd ille Petrus, qui erat in gratia, & ignorabat inuincibiliter aliquid circa  usuram, aut simoniam, solùm per hoc quòd  caderet in mortale, illa ignorantia fieret uincibilis. quod absurdum est.
  
   ¶ Vnde dico, quòd[article 33] ad hoc, quòd ignorantia imputetur, & sit peccatum uel uincibilis, requiritur negligentia circa illam materiam, puta, quia noluit audire, uel auditum non credidit: & econtrario ad ignorantiam inuincibilem satis est, quòd fecerit humanam diligentiam ad sciendum, etiam si aliâs sit in mortali.  Vnde quantum ad hoc idem est iudicium nũc  & statim post aduentum Christi, uel post passionem eius. Nec posset Adrianus negare, quin  paulo post passionem Domini Iudaei, qui erant  in India, uel Hispania, ignorabant inuincibiliter passionem Domini, quantumcunque essent  in mortali, imò expressè hoc ipse concedit in  1. q. ad quartum, in materia de obseruantia legalium. Et certum est, quòd Iudaei absentes à  Iudaea, siue essent in peccato, siue non, habebant ignorantiam de baptismo inuincibilem.  Sicut ergo tunc poterat cadere ignorantia inuincibilis de hoc, ita & nunc apud eos, apud  quos non est facta annuntiatio de baptismo.  Sed in hoc decipiuntur isti doctores, quia putant, quod si ponamus ignorantiam inuincibilem  de baptismo, aut fide Christi, quod statim consequitur, quod possit aliquis saluari sine baptismo,  aut fide Christi. quod tamen non sequitur. Barbari enim ad quos non peruenit annuntiatio  fidei, aut religionis Christianae, damnabũtur  propter peccata mortalia, aut idololatria0am, sed  non propter peccatum infidelitatis [infidelitas], ut dicit S.  Tho. quòd si facerent quod in se est, bene uiuendo secundum legem naturae, ita est, quod Dominus prouideret, & illuminaret illos circa nomen Christi: non ideo tamen sequitur, quod si male uiuant, imputetur eis ad peccatum ignorantia, aut infidelitas [infidelitas] circa baptismum, & fidem  Christianam.
  
   ¶ Secunda propositio, Barbari[article 34] non ad primum nuntium fidei Christianae tenentur credere, ita quod peccent mortaliter, non credentes  Christo solùm per hoc, quod simpliciter annuntiatur eis, & proponitur, quod uera religio est  Christiana, & quod Christus est saluator & redemptor mundi, sine miraculis, aut quacũque alia  probatione, aut suasione. Probatur haec conclusio ex prima. Si enim antequam aliquid audissent de religione Christiana, excusabantur, non   obligantur de nouo per huiusmodi simplicem     propositionem, & annuntiationem, cùm talis  annuntiatio nullum sit argumentum aut motiuum ad credendum. Imò, ut Caieta ait secũda secundae, q. 1. articu. 4.
        {Caieta.}
 temere & imprudenter quis crederet aliquid, maximè in his, quae   spectant ad salutem, nisi cognoscat à uiro fide digno illud asseri. quod barbari non cognoscent,  cum ignorent qui, aut quales sint, qui eis nouam religionem proponũt. Et confirmatur, quia ut ait  S. Tho. secunda secundae, q. 1. articu. 4. ad secũdum argumen.
        {S. Thom.}
 & articu. 5. ad primum, ea quae sunt  fidei, sunt uisa, & euidentia sub ratione credibilis. non enim fidelis crederet nisi uideret ea  esse credenda, uel propter euidentiam signorum, uel propter aliquod huiusmodi. ergo ubi  neque huiusmodi signa, neque aliquod aliud  ad persuadendum concurrit, non tenentur barbari credere. Et confirmatur, quia si simul Saraceni eodem modo proponerent barbaris sectam suam simpliciter, sicut Christiani, non tenerentur eis credere, ut certum est. ergo nec  Christianis sine aliquo motiuo, & suasione  proponentibus, quia non possunt, nec tenentur diuinare utra sit uerior religio, nisi appareant probabiliora motiua pro altera parte.  hoc enim esset citò credere, quod est leuis cor  de, ut dicit Ecclesiasticus c. 19.
        {Eccle. 19.}
 Et confirmatur  per illud Iohan. 15.
        {Iohan. 15.}
 Si signa non fecissem, &c.  peccatum non haberent. ergo ubi nulla fiunt     signa, neque motiua, nullum erit peccatum. Ex  qua propositione sequitur, quòd[article 35] si solùm illo modo proponatur fides barbaris, & non recipiant, non hac ratione possunt Hispani inferre illis bellum, neque iure belli contra eos agere. Patet, quia sunt innocentes quantum ad hoc,  nec fecerunt aliquam iniuriam Hispanis. Et  confirmatur hoc corollarium, quia ut S. Tho.
        {S. Tho.}
   tradit secunda secundae, q. 4. articu. 1. ad bellum iustum requiritur causa iusta, ut scilicet illi, qui  impugnantur propter aliquam culpam, impugnationem mereantur. Vnde Augustinus dicit libro  83. q. Iusta bella solent diffiniri, quae ulciscuntur iniurias, si gens, uel ciuitas plectenda est,  quae uel uindicare neglexerit quod à suis improbe factum est, uel reddere quod per iniuriam ablatum est. Si ergo nulla praecessit à barbaris iniuria, nulla est causa iusti belli. Et haec  est sententia communis omnium doctorum, non solũ  theologorum, sed etiam consultorum, ut Hostiensis,
        {Hostien.}
   Innocentii
        {Innocen.}
, & aliorum. Et ponit eam disertè Caieta.
        {Caieta.}
 secuda secundae, q. 66. articu. 8. nec scio aliquem   doctorem qui oppositum sentiat. Vnde hic non esset legitimus titulus ad occupandas prouincias  barbarorum, & spoliandos priores dominos.  ¶ Tertia propositio, Si[article 36] barbari rogati & admoniti ut audiant pacificè loquentes de religione, nollent audire, non excusarentur à peccato mortali. Probatur, Quia, ut supponimus,     illi habent grauissimos errores, de quibus non   habent rationes uerisimiles, aut probabiles. ergo si quis admoneat eos, ut audiant, ac deliberent de rebus spectantibus ad religionem, tenentur saltem audire, & consultare. Item necessarium est eis ad salutem credere in Christum,  & baptizari. Marci ultimo,
        {Marc. ulti.}
 Qui crediderit,  &c. Sed non possunt credere, nisi audiant. ad  Rom. 10.
        {Rom. 10.}
 ergo tenentur audire, aliâs essent extra statum salutis, sine culpa sua, si non tenentur audire.
  
   ¶ Quarta propositio, Si[article 37] fides Christiana pro  ponatur barbaris probabiliter, id est cum argumentis probabilibus, & rationabilibus, & cũ  uita honesta, & secundum legem naturae studiosam, quae magnum est argumentum ad confirmandam ueritatem: & hoc non semel, & perfunctoriè, sed diligenter, & studiosè, barbari  tenentur recipere fidem Christi sub poena peccati mortalis. Probatur ex 3. conclusione, Quia si  tenentur audire, ergo & acquiescere auditis si  sunt rationabilia: & patet magnifestè ex illo  Marci ultimo
        {Marc. ulti.}
, Eũtes in mundum uniuersum,  praedicate Euangelium omni creaturae. Qui crediderit, & baptizatus fuerit, saluus erit: qui uerò non crediderit, condemnabitur. Et per illud  Actuum 4.
        {Act. 4.}
 Non est aliud nomen datum hominibus, in quo oporteat nos saluos fieri.
  
   ¶ Secunda conclusio,[article 38] Non satis liquet mihi,     an fides Christiana fuerit barbaris, hactenus ita  proposita, & annuntiata, ut teneantur credere  sub nouo peccato. Hoc dico, quia (ut patet ex  secunda propositione non tenentur credere,  nisi proponatur eis fides cum probabili per  suasione. Sed miracula, & signa nulla audio,  nec exempla uitae adeò religiosa: contrà, multa scandala, seu facinora, & multas impietates.  Vnde non uidetur quod religio Christiana satis  commodè, & piè sit illis praedicata, ut illi teneantur acquiescere: quanquam uidentur multi religiosi, & alii ecclesiastici uiri, & uita, & exemplis, & diligenti praedicatione sufficienter operam & industriam adhibuisse in hoc negotio,  nisi ab aliis, quibus alia cura est, impediti essent.  ¶ Sexta propositio,[article 39] Quantumcunque fides  annuntiata sit barbaris probabiliter & sufficienter, & noluerint eam recipere: nontamen hac  ratione licet eos bello persequi, & spoliare bonis suis. Haec conclusio est expressa S. Tho. secunda secundae, q. 10. articu. 8. ubi dicit, quod  infideles [infidelitas], qui nun quam susceperunt fidem, sicut Gentiles, & Iudaei, nullo modo sunt compellendi  ad fidem. Et est conclusio communis doctorũ  etiam in iure canonico & ciuili. Et probatur,  Quia credere est uoluntatis: timor autem multùm minuit de uoluntario, 3. Ethico. & ex timore seruili dũtaxat accedere ad mysteria, &  sacramenta Christi, sacrilegum est. Item probatur ex cap. de Iudaeis 45. distin. De Iudaeis
        {45. d. de Iudaeis.}
 autem praecepit sancta synodus, nemini deinceps  ad credendum uim inferre. cui enim uult, Deus  miseretur, & quem uult, indurat. Non est dubium quin sententia concilii Toletani sit, ut  non agatur cum Iudaeis minis & terroribus  ad recipiendam fidem. E idem dicit expressè  Grego. in c. qui sincera.
        {Grego.}
 eadem distin. Qui sincera (inquit) intentione extraneos à Christiana religione, ad fidem cupiunt perfectam perducere, blandimentis debent, non asperitatibus studere: nam quicunque aliter agunt, &  eos sub hoc uelamine à consueta sui ritus uoluerint cultura remouere, suas illic magis quàm  Dei causas probantur attendere. Item probatur quaestio ex usu & consuetudine ecclesiae. Nũ  quam enim imperatores Christiani, qui sanctissimos, & sapientissimos pontifices à concilio  habebant, bellum intulerunt infidelibus [infidelitas], eo  quòd nollent recipere Christianam religionem.  Item bellum, nullum argumentum est pro ueritate fidei Christianae. ergo per bellum barbari non possunt moueri ad credendum, sed ad  fingendum se credere, & recipere fidem Christianam, quod immane, & sacrilegum est. Et  quamuis Scot. in 4. dict. 4. q. ultima
        {Scotus}
, dicat, quod religiose fieret, si infideles [infidelitas] cogerentur à principibus minis & terroribus ad fidem: hoc tamen non   uidetur intelligere, nisi de infidelibus [infidelitas], qui     aliâs sunt subditi principum Christianorum,  de quibus postea dicetur. barbari autem non  sunt tales: unde puto quod nec Scotus asserit de  barbaris istis. Patet itaque, quod neque iste titulus idoneus est, & legitimus ad occupandas prouincias barbarorum.
  
   ¶ Alius titulus praetenditur seriò, & est titulus  quintus, scilicet peccata ipsorum barbarorum.  Dicunt enim quod licet non possint bello infestari ratione infidelitatis [infidelitas] suae, aut quia non recipiunt fidem Christianam, possunt tamen bello peti, propter alia peccata mortalia, quae multa habent & ipsa grauissima, ut aiunt. Circa peccata autem mortalia distinguunt. Dicunt enim, quod cum   sint aliqua peccata, quae non sunt contra legem naturae, sed solum contra legem diuinam positiuam: pro  his barbari non possũt infestari. Alia autem sunt  contra naturam, ut esus carnis humanae, concubitus indifferẽs, cum matre, sororibus, & cum masculis: & pro his possunt infestari bello, & cogi,  ut ab his desistant. Et ratio utriusque est, quia  circa alia peccata, quae sunt contra legem positiuam, non potest eis ostendi euidenter, quòd  malè faciant: circa alia autem contra legem naturae, potest eis ostendi, quòd offendũt Deũ:  & per consequens coerceri ne offendant Deum. Praeterea possunt cogi ut seruent legem, quam ipsi profitentur, ea autem est lex naturae. Haec est opinio.  Archiepis. Florenti.
        {Archiepis.}
 tertia parte, titulo 22. cap.     5. c. 8. post Augus.
        {Augus.}
 Anch.
        {Anch.}
 idem Sylues.
        {Syluest.}
 in uerb.  papa. §. septimo: & est opinio. Innocen.
        {Innocent.}
 in c.  quod super his. de uoto. ubi expressè dicit, Credo quòd si gentiles, qui non habent nisi legem  naturae, contra legem naturae faciant, poterũt  per papam puniri. Arguitur Genes. 19.
        {Gene. 19.}
 ubi Sodomitae puniti sunt à Deo. Cùm autem Dei  iudicia sint nobis exemplaria, non uideo quare papa, qui est uicarius Christi, hoc non possit Haec Innocen. Et eadem ratione poterunt  authoritate papae puniri à principibus Christianis. Sed pono corollarium, Principes[article 40] Christiani, etiam authoritate papae non possunt coërcere barbaros à peccatis contra legem naturę.  nec ratione illorum eos punire. Probatur primo. Quia presupponunt falsum, quòd papa  habeat iurisdictionem in illos, ut suprà dictum  est. secundo, quia uel intelligunt uniuersaliter  pro peccatis contra legem naturae, ut pro furto, fornicatione, adulterio, uel peculiariter  pro peccatis contra naturam, de quibus S. Tho.  secunda secundae, q. 154. arti. 11. ad secundum.  quomodo peccatum contra naturam dicitur  non solùm quia est contra legem naturae, sed  contra ordinem naturalem, de quo 2. ad Corin. 2. uocatur immunditia, secundum glos. ut  concubitus puerilis, & bestialis, uel foeminae ad  foeminam: de quo ad Rom. 1. Si secundo modo  solùm, contra arguitur. Quia homicidium est     ita graue, uel grauius peccatum, & ita manifestum, quòd si pro illis licet, ergo & pro homicidio. Item blasphemia est ita graue peccatum,  & ita manifestum. Si primo modo, id est gene  raliter pro omni peccato contra legem naturae:  contrà, pro fornicatione non licet. ergo nec pro  aliis peccatis contra legem naturae. Antecedens  patet 1. ad Corin. 5.
        {1. Corin. 5.}
 Scripsi uobis in epistola,  ne commisceamini fornicariis. Et primum, si quis  frater nominatur inter uos fornicator, aut idolis seruiens, &c. & infrà, Quid enim mihi dehis, quae foris sunt, iudicare? ubi S. Tho.
        {S. Thom.}
 dicit,  Praelati acceperunt potestatem super eos tantùm, qui se fidei subdiderũt. Vbi apertè patet,  quòd Paulus dicit non spectare ad eum iudicium de infidelibus [infidelitas], & fornicariis, aut idololatris. Item nec omnia peccata contra legem naturae   possunt euidenter ostendi, saltem omnibus.  Item hoc tantundem est dicere, ac si quis dicat, quòd propter infidelitatem [infidelitas] liceat barbaros debellare: omnes enim sunt idololatrae.  Item non licet papae inferre bellum Christianis, quia sunt fornicarii, aut fures, imo quia  sunt cynedi: nec ideo potest publicare terras  eorum, & dare aliis principibus, hoc enim modo cùm in omni prouincia sint multi peccato  res, quotidie possent mutari regna. Et confirmatur. Grauiora enim peccata sunt haec apud  Christianos, qui sciunt illa esse peccata, quàm     apud barbaros, qui ignorant esse peccata. Item  mirum est, quòd papa non possit ferre leges    infidelibus [infidelitas], & possit exercere iudicia, & inferre poenas. Item arguitur, & certè uidetur conuincere, quia uel barbari tenentur ferre poenas  illatas pro illis peccatis, uel non. Si non tenen  tur, ergo nec papa potest inferre. si tenentur, ergo tenentur recognoscere papam tanquam dominum, & legislatorem. ergo si non  recognoscatur, iam propter hoc solùm potest  eis inferri bellum: quod tamen isti negant, ut  suprà dictum est. Et profectò mirum est  quòd possunt impune negare authoritatem,  & iurisdictionem papae: & tamen teneantur  subire iudicium eius. Item non possunt acceptare  iudicium papae, qui non sunt Christiani. nullo enim alio iure papa potest eos condemnare  aut punire, nisi quia uicarius Christi. Sed isti  fatentur, tam Innocentius, August. Ancha.  quàm etiam Archiepi. & Syluest. quòd non  possunt puniri, quia non recipiunt Christum.  ergo nec quia non recipiunt iudicium papae.  hoc enim praesupponit illud. Et confirmatur,  quod nec iste titulus, nec praecedens sit sufficiens.  Quia etiam in ueteri Testamento, ubi tam armis res gerebatur, nunquam populus Israël occupauit terras infidelium [infidelitas]: uel quia essent infideles, & idololatrae, uel quia haberent alia peccata  contra naturam, qui multa habebant, quia erant     idololatrae, & alia peccata contra naturam habebant, ut quia sacrificabant filios suos, & filias  suas daemoniis: sed uel ex spirituali dono Dei,  uel quia transitum impediebant, & eos offenderant.  Item quid isti uocant profiteri legem naturae? si est  cognoscere, non totam cognoscunt: si est uelle  seruare legem naturae, contrà, etiam uolũt seruare totam legem diuinam. si enim scirent legem Christianam esse diuinam, uellent seruare. ergo non magis profitentur legem naturae,  quàm Christianam. Item profectò maiores  probationes habemus ad probandum legem  Christi esse à Deo, & esse ueram quàm ad proban  dum  quod fornicatio est mala, uel quęrenda alia, etiam   lege naturali prohibita. Ergo si possunt cogi  ad obseruandum leges naturae, quia potest probari: ergo etiam ad obseruationem legis euangelicae.
  
   ¶ Restat alius & sextus titulus, qui praetenditur, scilicet per electionem uolũtariam. Hispani enim cùm ad barbaros perueniunt, significant eis, quemadmodum rex Hispaniae mittit  eos pro commodis eorum, & admonent eos, ut illum pro domino, & rege recipiant, & acceptent. & illi retulerũt placere sibi. & nihil tam  naturale est, quàm uoluntatem domini uolentis rem suam in alium transferri, ratam haberi.  Instituta de rerum diuisione, §. per traditionem.  Et est conclusio quòd nec iste titulus est idoneus. Patet primò, Quia deberet abesse metus, & ignorantia, quę uitiant omnem electionem. Sed haec maximè interuenit in illis electionibus, & acceptationibus. nesciunt enim  barbari quid faciunt, imò fortè nec intelligũt  quid petunt Hispani. Item hoc petunt circunstantes armati ab imbelli turba, & meticulosa.  Item cùm illi (ut suprà dictum est) haberent ueros dominos, & principes, non potest populus sine alia rationabili causa accersere nouos  dominos: quod est in detrimentum priorum.  Item nec econtrario ipsi domini possunt nouum principem creare sine assensu populi. Cum   ergo in huiusmodi electionibus & acceptationibus non concurrant omnia requisita ad legi  timam electionem, omnino ille titulus non est  idoneus neclegitimus ad occupandas & obtinendas illas prouincias.
  
   ¶ Septimus titulus qui possit praetendi, scilicet ex speciali dono Dei. dicunt enim nescio  qui, quòd Dominus in suo peculiari iudicio  condemnauit istos barbaros omnes ad perditionem, propter abominationes suas, & tradidit in manus Hispanorum, sicut olim Cananaeos  in manus Iudaeorum. Sed de hoc nolo multùm disputare, quia periculosè crederetur alicui prophetiam asserenti contra communem  legem, & contra regulas Scripturae, nisi miraculis confirmaretur doctrina sua: quae tamen nulla proferũtur ab huiusmodi prophetis. Item     dato quòd ita esset, quòd Dominus perditionem barbarorum facere constituisset, non tamen ideo consequitur, quòd ille, qui eos perderet, esset sine culpa, sicut nec erant sine culpa reges Babyloniae, qui contra Ieroboam ducebant exercitum, & filios Israël ducebant in  captiuitatem: licet re uera totum fuerit ex peculiari prouidentia Dei: sicut saepe illud erat prae   dictum. Nec Ieroboam rectè auertit populum  Israël à Roboam, quamuis hoc factum fuisset  concilio Domini, sicut etiam Dominus per  Prophetam comminatus fuerat: & utinam secluso    peccato infidelitatis [infidelitas], non sint maiora peccata  in moribus apud aliquos Christianos, quàm  sunt inter illos barbaros. Scriptum est 1. Iohan.  4. Nolite credere omni spiritui, sed probate  spiritus, utrum ex Deo sint. & ait S. Tho. prima secundae, q. 68. Dona dantur à Spiritu sancto  ad perficiendum uirtutes. Vnde ubi fides, aut  authoritas, aut prouidentia ostendit quid agendum sit, non est recurrendum ad dona. Haec  de falsis & non idoneis titulis occupandi prouincias barbarorum sufficiant. Sed notandum,  quòd ego nihil uidi scriptum de hac quaestione, nec unquam interfui disputationi, aut consilio de hac materia: unde fieri posset, ut alii  fortasse fundent titulum, & iustitiam huius negotiationis, & principatus in aliquo praedictorum locorum, non sine ratione aliqua. Sed ego     hactenus non possum aliud intelligere, nisi  quod dictum est: unde si non essent alii tituli  quàm isti, profectò malè consultum esset saluti principum, uel potiùs eorum, ad quos spectat haec dirigere. nam principes sequuntur  aliorum consilium: quia per se haec examinare  non possunt. Quid prodest homini si uniuersum mundum lucretur, seipsum uerò perdat,  & detrimentum sui faciat? Matth. 16. & Marc.  8. & Luc. 9.
  
[ *De titulis legitimis* ]
     DE TITVLIS, QVIBVS  barbari potuerint uenire in ditionem  Hispanorum.  
  
     SVMMA.
  -    1 Barbari quomodo potuerunt uenire in ditionem Hispanorum ratione naturalis societatis, & communitatis.
  -    2 Hispani, quòd habeant ius peregrinandi ad Indorum barbarorum prouincias, & illic degendi, sine tamen eorum nocumento aliquo, nec possunt ab illis prohiberi.
  -    3 Hispanis, quòdliceat apud Indos barbaros negotiari,  sine patriae tamen incommodo, importando merces,  quibus illi carent, &c. & efferendo inde aurum, &  argentum, uel alia quibus abundant. nec illorum Principes possunt impedimento esse quominus subditi exerceant commercia inter Hispanos, &c.
  -    4 Barbaris, quòd non liceat prohibere Hispanos à communicatione & participatione illorum, quae apud  eos sunt communia tam ciuibus, quàm hospitibus.
  -       5 Liberi, si apud Indos nascantun ex parentibus Hispanis illic domicilium habentibus & uelint esse ciues,  quòd non possint arceri, uel à ciuitate, uel à commodo aliorum ciuium, ostenditur.
  -    6 Barbari si uellent prohibere Hispanos quominus exercerent cum illis commercia, &c. quid esset agendum.
  -    7 Hispani si omnibus modestissimè tentatis, non possunt  consequi securitatem cum barbaris insulanis, nisi ciuitates occupando, & subijciendo illos, an hoc facere  licitè possint.
  -    8 Hispani, quando, & in quo casu possent saeuire in barbaros tanquam in perfidos hostes, & in illos omnia  belli iura prosequí, eos spoliare, imò & in captiuitatem redigere, quin etiam & dominos priores depone  re, & nouos constituere.
  -    9 Barbari quòd causa religionis Christianae propagan  dae potuerunt in Hispanorum ditionem uenire. Et  quòd Christiani habeant ius praedicandi, & annuntiandi Euangelium in prouincijs barbarorum.
  -    10 Papa, quòd potuerit negotium conuersionis Indorum barbarorum solis Hispanis demandare, & omnibus alijs non solùm praedicationem, sed etiam commercium interdicere.
  -    11 Barbari, quòd non sint debellandi, neque eorum bonis priuandi, si permittant Hispanos liberè, & sine  impedimento Euangelium praedicare, siue illi fidem recipiant, siue non.
  -    12 Barbari, siue eorum domini, siue ipsa multitudo, impedientes Euangelij promulgationem, quomodo ab Hi  spanis (absque tamen scandalo) possint coẽrceri. Et  quid dicendum de his, qui praedicationem admittunt,  conuersionem tamen aut interficientes, uel punientes,     siue terrentes ad Christum conuersos impediunt.
  -    13 Barbari, quomodo potuerunt in Hispanorum ditionem uenire, eo quòd cum essent conuersi, & Christiani effecti, eorum principes ui, aut metu uolentes eos  ab idololatria reuocare, ab Hispanis fuerint protecti, & sub eorum tutelam recepti.
  -    14 Barbari, quòd in Hispanorum uenire potuerint ditionem: quia cum bona pars eorum esset ad Christum con   uersa, Papa, illis petentibus, aut non petentibus, potuerit ex rationabili causa dare illis Christianum principem, ut est Hispanorum rex, alijs dominis infidelibus  repulsis.
  -    15 Barbari insulam quomodo in ditionem Hispanorum  uenire potuerunt propter tyrannidem.
  -    16 Barbari Indi, quòd potuerint in Hispanorum ditionem uenisse per ueram, & uoluntariam electionem.
  -    17 Barbari, quòdsocietatis, & amicitiae titulo potuerũt  uenire in ditionem Hispanorum.
  -    18 Hispani quòd potuissent barbaros redigeresub eorum  ditionem, si certò constaret eos esse amentes.  
  
  
   PRIMVS titulus potest[[1]] uocari naturalis societatis, & communicationis. Nunc  dicam de legitimis titulis, et idoneis, quibus barbari uenire potuerunt in ditionem Hispanorum. Et circa hoc sit prima conclusio, Hispani[[2]] habent ius peregrinandi in illas prouincias,  & illic degendi, sine aliquo tamen nocumento barbarorum, nec possunt ab illis prohiberi. Probatur primò ex iure gentium, quod uel  est ius naturale, uel deriuatur ex iure naturali.  Insti. de iure naturali, genti. quod naturalis ratio inter omnes gentes constituitur, uocat ius  gentium. Sic enim apud omnes nationes habetur inhumanum sine aliqua speciali causa  hospites & peregrinos malè accipere: econtrario autem humanum, & officiosum, se habere  bene erga hospites: quod non esset, si peregrini malè facerent, accedentes in alienas nationes. Secundò, A principio orbis (cum omnia essent communia) licebat unicuique in quam  que regionem uellet, intendere & peregrinari. Non autem uidetur hoc demptum per rerũ  diuisionem. nunquam enim fuit intentio gentium per illam diuisionem tollere hominum inuicem communicationem: & certè temporibus  Noë fuisset inhumanum. Tertio, Omnia licent,  quae non sunt prohibita, aut aliâs sunt in iniuria aut detrimento aliorum. Sed (ut supponimus) talis peregrinatio Hispanorum est sine  iniuria aut damno barbarorum: ergo est licitum.  Quartò, Non liceret Gallis prohibere Hispanos à peregrinatione Galliae, uel etiam habitationis, aut econtrariò, si nullo modo cederet  in damnum illorum, nec facerent iniuriam. ergo nec barbaris. Item quintò, Exilium est poena etiam inter capitales. ergo non licet relegare hospites sine culpa. Item, sextò Haec est una  pars belli, prohibere aliquos tanquam hostes  à ciuitate, uel prouincia, uel expellere iam existentes. Cum ergo barbari non habeant iustũ     bellum contra Hispanos, Supposito quod sint innoxii. ergo non licet illis prohibere Hispanos  à patria sua. Item septimò facit illud Poetae,
  
     Quod genus hoc hominum, qaeúue hunc  tam barbara morem,
  
     Permittit patriam hospitio, prohibemur  arena?
  
   Item octauo, Omne animal diligit sibi simile.  Ecclesiasti, 17.
        {Eccle. 17.}
 ergo uidetur quod amicitia inter  homines sit de iure naturali: & contra naturam   est uitare consortium hominum innoxiorum.  Item nonò facit illud Matth. 25.
        {Mat. 25}
 Hospes eram,  & non collegistis me. Vnde cùm iure naturaliuideantur recipere hospites, illud Christi iudicium statuetur cum omnibus. Decimò, iure naturali communia sunt omnium, & aqua profluens, & mare: item flumina, & portus, atque  naues iure gentium undecunque licet applicare. Institu. de rerum diuisio: & eadem rationeuidetur publicè. ergo neminem licet ab illis  prohibere. ex quo sequitur, quòd barbari iniuriam facerent Hispanis, si prohiberent illos à  suis regionibus. Item undecimò, ipsi admittũt  omnes alios barbaros undecũque. ergo facerent iniuriam non admittentes Hispanos. Item   duodecimò, Quia si Hispanis non liceret peregrinari apud illos, uel hoc esset iure naturali,  aut diuino, aut humano: naturali & diuino  certè licet. si lex humana esset, quae prohiberet sine aliqua causa à iure naturali, & diuino,  esset inhumanum, nec esset rationabilis, & per  consequens non haberet uim legis. Decimo  tertiò, Vel Hispani sunt subditi illorum, uel  non. Si non sunt subditi, ergo non possũt prohibere. Si sunt subditi, ergo debent eos bene tractare. Item decimoquartò, Hispani sunt proximi barbarorum, ut patet ex Euangelio Luc. 10. de  Samaritano. Sed tenentur diligere proximos,  Matth. 22. sicut se ipsos. ergo non licet prohibere illos à patria sua sine causa. Augus.
        {Augus.}
 de doctrina Christiana, Cum dicitur, Diliges proximum  tuum, manifestum est omnem hominem proximũesse.
  
   ¶ Secunda propositio, Licet[article 3] Hispanis negotiari apud illos, sine patriae tamen damno, puta exportantes illuc merces, quibus illi carent:  & adducentes illinc uel aurum, uel argentum, uel  alia, quibus illi abundant. nec principes illorũ  possunt impedire subditos suos ne exerceant  commercia inter Hispanos, nec econtrario cũ  illis. Probatur ex prima. Primò, quia etiam hocuidetur ius gentium, ut sine detrimento ciuiũ  peregrini commercia exerceant. Item secundò  eodem modo probatur, Cùm hoc liceat iure  diuino, ergo lex quae hoc prohiberet sine dubio, causa non esset rationalis. Item tertio, Princeps tenetur diligere Hispanos iure naturali.  ergo non licet eis si potest fieri sine detrimento illorum, prohibere illos à commodis suis sine causa. Quartò, Quia uidetur facere contra  illud prouerbium, Non facies alteri, quod tibi fieri non uis. Et in summa certum est, quòd non plus  possunt barbari prohibere Hispanos à commercio suo, quàm Christiani possunt prohibere alios Christianos. Clarum est autem, quòd si  Hispani prohiberent Gallos à commercio Hispa  niarum, non propter bonum Hispaniae, sed ne  Galli participent aliquam utilitatem, lex esset  iniqua, & contra charitatem. si autem hoc lege caueri iustè non potest, nec etiam facto fieri (quia lex non est iniqua, nisi propter executionem legis. & ut dicitur. ff. de iusti. & iure,  uelut uim inter homines omnes cognationem   quandam, natura constituit) uidetur contra  ius naturale, ut homo hominem sine aliqua  causa aduersetur. Non enim homini homo lupus est, ut ait Ouiduis, sed homo.
  
   ¶ Tertia propositio, Si[article 4] quae sunt apud barbaros communia tam ciuibus quàm hospitalibus,  non licet barbaris prohibere Hispanos à communicatione & participatione illorum. Exempli gratia, Si licet aliis peregrinis uel effodere  aurum in agro communi uel ex fluminibus,  uel piscari margaritas in mari, uelin flumine: non possunt prohibere Hispanos, eo modo duntaxat, quo aliis licet, cùm diuites ciues, & naturales incolę non grauentur. Haec probantur ex prima, & secunda. Nam si licet Hispanis peregrinari & negotiari apud eos, ergo licet eis uti legibus & commodis oĩm peregrinorum. Secundò, Quia quae in nullius bonis sunt, iure gentium sunt occupantis. Insti. de rerum diui. §. ferae bestię. ergo si aurum in agro, uel margaritę in  mari, aut aliud quodcũque in fluminibus non est  appropriatum iure naturali, erit occupantis, sicut & pisces in mari. Et quia multa hîc uideentur procedere ex iure gentium, non quòd sitius gentium: tamen quia deriuatur sufficienter  ex iure naturali, manifestam uim habet ad dandum ius & obligandum. Et dato quòd non semper deriuetur ex iure naturali, satis uidetur esse  consensus maioris partis totius orbis, maximè  pro bono communi omnium. Si enim post prima  tempora creati orbis, aut reparati post diluuium,  maior pars hominum constituerit, ut legati ubique essent inuiolabiles, ut mare esset commune, ut bello capti essent serui, & hoc ita expediret ut hospites non exigerentur: certè hoc  haberet uim, etiam aliis repugnantibus.
  
   ¶ Quarta Propositio, Imò[article 5] si ex aliquo Hispano nascantur ibi liberi, & uelint esse ciues,  non uidetur quòd possint prohiberi uel à ciuitate uel à commodis aliorum ciuium. dico ex  parentibus habentibus illic domicilium. Probatur, Quia hoc uidetur esse de iure gentium,  ut ciuis dicatur, & sit, qui natus est in ciuitate.  ff. de appe. l. ciues. Et confirmatur, Quia cum homo sit animal ciuile, talis natus in una ciuitate, non est ciuis alterius ciuitatis. Si ergo non esset  ciuis illius non esset ciuis allicuius ciuitatis, per qd   impediretur à iure naturali, & gentiũ: imò uide  tur, quod qui uellet accipere domicilium in aliqua  ciuitate illorum, ut accipiendo uxorem, uel alia  ratione, qua alii peregrini solent fieri ciues:  non uidetur quòd possint prohiberi plusquam   alii: & per consequens gaudere priuilegiis ciuium sicut alii, modò etiam subeant onera aliorum. Etiam facit, quòd hospitalitas commendatur 1. P. 4.
        {1. Pet. 4.}
 Hospitales inuicem. & 1. ad Timo. 3.
        {Timot. 3.}
   de episcopo, Oportet episcopum hospitalem  esse, unde econtrario nolle accipere hospites,  & peregrinos, est de se malum.
  
   ¶ Quinta propositio,[[6]] Si barbari uelint prohibere Hispanos in supra dictis à iure gentium, putà uel commercio, uel aliis, quae dicta sunt, Hispani primò debent ratione, & suasionibus tollere scandalum, & ostendere omni ratione se non   uenire ad nocendum illis, sed pacifice uelle hospitari, & peregrinari sine aliquo incommodo  illorum: & non solùm uerbis, sed etiam ratione  ostendere, iuxta illud, Omnia sapientes prius  experiri decet. Quòd si reddita ratione barbari  nolunt acquiescere, sed uelint ui agere, Hispani possunt se defendere, & omnia agere ad securitatem suam conuenientia: quia uim ui repellere licet. Nec solùm hoc, sed si aliter tuti esse non possunt, artes, & munitiones ędificare: &  si acceperint iniuriam, illam authoritate principis bello prosequi, & alia belli iura agere.  Probatur, Quia causa belli iusti est ad propulsandam & uindicandam iniuriam, ut suprà dictum est ex S. Tho. secuda secundae, q. quarta.  sed barbari prohibentes iure gentium Hispanos, faciũt eis iniuriam: ergo si necesse sit ad  obtinendum ius suum bellum gerere, possunt  hoc licitè facere. Sed est notandum, quòd cùm  barbari isti sint natura meticulosi, & aliâs sto  lidi, & stulti, quantumcumque Hispani uelint eos  demere à timore & reddere eos securos de pacifica conuersatione: possunt adhuc meritò timere, uidentes homines cultu extraneos, & armatos, & multo potentiores se. Et ideo si commoti hoc timore concurrunt ad exigendos, uel  occidendos Hispanos, liceret quidem Hispanis se defendere, & seruato moderamine inculpatae tutelae, nec alia belli iura liceret exercere  in illos, putà uel parta uictoria, & securitate,  occidere illos, uel spoliare, uel occupare ciuitates eorum, quia in illo casu sunt innocentes, & me   ritò timent, ut supponimus. Et ideò debent Hispa  ni se tueri: sed quantum fieri poterit cum minimo  detrimento illorum, quia est bellum dũtaxat defensiuum. Nec est inconueniens, quod cùm ex una parte est ius, & ex altera ignorantia inuincibilis,  quòd sit bellum iustum ex utraque parte. Vt sicut Galli tenent Burgundiam cum probabili ignorantia, credentes pertinere ad eos, Imperator autem noster habet ius certum ad illam prouinciam, qui potest bello repetere, & illi illam defendere: sic potest contingere cum  barbaris, & hoc multùm est considerandum.  Alia enim sunt iura belli aduersus homines uerè noxios, & iniuriosos, & alia aduersus innocentes, & ignorantes. Sic etiam aliter uitandum est scandalum Pharisaeorum, aliter pusillorum, & infirmorum.
  
   ¶ Sexta propositio, Si[article 7] omnibus tentatis, Hispani non possunt consequi securitatem cum  barbaris, nisi occupando ciuitates, & subiiciendo illos, licite possunt hoc etiam facere. Proba  tur, Quia finis belli est pax, & securitas: ut dicit Augu. ad Bonifacium. postquam (ut dictũ  est) licet Hispanis bellum suscipere, uel etiam si  necesse sit, inferre, ergo licet omnia facere necessaria ad finem belli, scilicet ad obtinendam  securitatem & pacem.
  
   ¶ Septima conclusio, Imò[article 8] si postquam Hispani  omni diligentia, & re, & uerbo ostendissent,  non stare per eos quin barbari pacificè, & sine  damno suarum rerum agant, nihilominus barbari perseuerarent in malitia sua, & contenderent ad perditionem Hispanorum: iam tunc  non tanquam cum innocentibus, sed tanquam  cum perfidis hostibus agere possent, & omnia     belli iura in illos prosequi, & spoliare illos, &  in captiuitatem redigere, & dominos priores  deponere, & nouos constituere, moderatè tamen pro qualitate rei & iniuriarum. Haec conclusio satis patet, quia, si licet eis bellum indicere, ergo etiam iura belli persequi. Et confirmatur, Quia non debent esse melioris conditionis, quia sunt infideles [infidelitas]. Sed haec omnia licerent  aduersus Christianos, si semel esset iustum bellum: ergo etiam licent aduersus illos. Item hoc  est generale ius gentium, ut omnia capta in bello fiant uictoris, ut habetur in l. si quid in bello. & l. hostes. ff. de captiuis. & c. ius gentium. 1.  distin. & expressiùs Institu. de rerum diuisio. §.  Item qui ab hostibus. ubi dicitur, quòd iure  gentium, quae ab hostibus accepimus, statim  nostra fiunt, adeò ut etiam homines in nostram seruitutem deducantur. Item, quia (ut  doctores dicũt in materia de bello) princeps,  qui habet iustum bellum, fit ipso iure iudex  hostium, & potest eos iuridicè punire, & condemnare pro qualitate iniuriarum. Et confirmantur omnia suprà dicta. Quia legati iure  gentium sunt inuiolabiles. & Hispani sunt legati Christianorum: ergo barbari tenentur  eos audire, saltem benigniter, & non repellere. Iste ergo est primus titulus quo Hispani potuerunt occupare prouincias, & principatum  barbarorum, modò fiat sine dolo, & fraude,     & non quaerant fictas causas belli. Si enim barbari promitterent Hispanos pacificè negotiari apud illos, nullam possent Hispani ex hac  parte praetendere iustam causam occupandi bona illorum non plusquam Christianorum.
  
   ¶ Alius titulus potest[article 9] esse, scilicet causa religionis Christianae propagandae: pro quo sit prima conclusio, Christiani habent ius praedican  di, & annuntiandi Euangelium in prouinciis  barbarorum. Haec conclusio nota est ex illo,  Praedicate Euangelium omni creaturae, &c. Item,  Verbum Domini non est alligatum. 2. Thim.  2.
        {2. Thimo. 2.}
 Secundò patet ex praedictis, Quia si habent ius peregrinandi, & negotiandi apud illos, ergo possunt docere uirtutem uolenti audire,  maximè de spectantibus ad salutem, & felicitatem multò magis, quàm aliquam humanam disciplinam. Tertiò, Quia aliâs illi essent extra statum salutis, sinon liceret Christianis ire ad eos  ad anuntiandum Euangelium. Quartò, Quia  correctio fraterna est de iure naturali, sicut &  dilectio. cùm ergo omnes illi sint non solùm in  peccatis, sed extra statum salutis: ergo ad Christianos spectat corrigere & dirigere eos, imò  uidentur quod teneantur ad hoc. Quintò & ultimò  Quia sunt proximi, ut suprà dictum est, & uni  cuique mandauit Deus de proximo suo. Ecclesiast. 17. ergo spectat ad Christianos instruere  illos ignorantes de summis rebus.
  
      ¶ Secunda conclusio, Licet[article 10] hoc sit commune  & liceat omnibus, tamen papa potuit hoc negotium mandare Hispanis, & interdicere omnibus aliis. Probatur, Quia licet, ut supra dictũ  est, papa non sit dominus temporalis, tamen habet potestatem in temporalibus in ordine ad  spiritualia. ergo cùm spectet ad papam specialiter curare promotionem Euangelii in totum  orbem, si ad praedicationem Euangelii in illis  prouinciis commodiùs possent principes Hispani dare operam, potest eis committere, &  interdicere omnibus aliis: & non solùm interdicere praedicationem, sed etiam commercium,  si hoc ita expediret ad religionis Christianae   propagationem, quia potest ordinare temporalia, sicut expedit spiritualibus. Si ergo hoc ita  expedit, ergo spectat ad authoritatem & potestatem summi pontificis: sed omnino uidetur ita  expedire, eo quod si indiscriminatim ex aliis prouinciis Christianorum concurrerent ad illas prouincias, possent se inuicem facilè expedire, &  excitare seditiones: unde & tranquillitas impediretur, & turbaretur negotium fidei, & conuersio barbarorum. Praeterea cùm principes  Hispani suis auspiciis, & sumptibus primi omnium eam nauigationem susceperint, & tam feliciter nouum orbem inuenerint: iustum est,  ut ea peregrinatio aliis interdicatur, & ipsi solùm fruantur inuentis. Sicut etiam pro pace     conseruanda inter principes, & religione amplificanda, potuit papa prouincias Saracenorum inter principes Christianos ita distribuere, ne alius in alterius partes transeat: sic etiam  posset pro commodo religionis principes creare, & maximè ubi antea nulli fuissent principes Christiani.
  
   ¶ Tertia conclusio, Si[article 11] barbari permittant Hispanos liberè & sine impedimento, praedicare  Euangelium, siue illi recipiant fidem, siue non:  non licet hac ratione intentare illis bellum, nec  aliâs occupare terras illorum. Haec probata est  superiùs, ubi confutauimus quartum titulum:  & per se patet, quia nunquam est bellum iustum, ubi nulla praecessit iniuria, secunda secundae, q. 40. arti. 1.
  
   ¶ Quarta conclusio,[article 12] Si barbari, siue ipsi domini, siue etiam multitudo impediant Hispanos quominus liberè annũtient Euangelium,  Hispani reddita prius ratione ad tollendum  scandalum, possunt illis inuitis praedicare, &  dare operam ad conuersionem gentis illius: &  si sit opus propter hoc, bellum suscipere, uel inferre, quo usque pariant opportunitatem & se  curitatem praedicandi Euangelium. Et idem  est iudicium, si etiam permittentes praedicatio  nem, impediant conuersionem, occidentes, uel  aliter punientes conuersos ad Christum, uel  minis, aut terroribus alios deterrentes. Haec     patet, Quia faciunt in hoc barbari iniuriam  Hispanis, ut patet ex dictis. patet enim iustam   esse belli causam. Secundò etiam, Quia impeditur commodum ipsorum barbarorum, quòd  principes eorum non possunt impedire iustè.  Ergo in fauorem illorum qui opprimuntur,  & patiuntur iniuriam, possunt Hispani mouere bellum, maximè cùm res sit tanti momenti.  Ex qua etiam quaestione patet, quòd etiam hac  ratione, si aliter negotium religionis procurari non potest, licet Hispanis occupare terras, & prouincias illorum, & nouos dominos  creare, & antiquos deponere, & prosequi iure  belli, quae in aliis bellis iustis licitè fieri possent, seruato semper modo, & ratione, ne ultra procedatur, quam opus sit: & potiùs de proprio iure remittatur, quàm aliud quod licet,  inuadendo, & semper omnia dirigendo magis  ad commodum barbarorum, quàm ad proprium quaestum. Sed considerandum ualde est  quod Paul. dicit 1. ad Cor. 6.
        {1. Corin. 6.}
 Omnia mihi licent  sed non omnia expediunt. Haec enim omnia  quę dicta sunt, intelliguntur per se loquendo.  Fieri enim potest, ut per haec bella, caedes, &  spolia, potiùs impediretur conuersio barbaro  rum, quàm quaereretur, & propagaretur. Et ideo  hoc in primis cauendum est, ne offendiculum  ponatur Euangelio. Si enim ponatur, cessandum esset ab hac ratione euangelizandi, & alia     quaerenda esset. Sed nos ostendimus quòd per  se licent. Ego non dubito quin opus fuerit ui  & armis ut possent Hispani illic perseuerare:  sed timeo ne ultra res progressa sit, quàm ius  fasq́ue permittebant. Iste ergo potuit esse secundus titulus legitimus, quo barbari potuerunt cadere in ditionem Hispanorum. Sed semper habendum est prae oculis quod statim dictum est, ne hoc quod per se licitum est, reddatur malum per accidens: quia bonum est ex integra causa, malum autem per circunstantiam,  ex Aristo. 3. Ethico. & Dionysio. 4. c. de diuinis nominibus.
  
   ¶ Alius titulus potuit[article 13] esse, qui deriuatur ex  isto, & est, Si qui ex barbaris conuersi sunt ad  Christum, & principes eorum, ui aut metu,  uolunt eos reuocare ad idololatriam, Hispani  hac ratione etiam si necesse sit, possunt, si aliâs  fieri non potest, mouere bellum, & cogere barbaros ut desistant ab illa iniuria, & contra pertinaces iura belli prosequi, & per consequens  aliquando dominos deponere, sicut in aliis bellis iustis. & iste potest poni tertius titulus, &  non solùm titulus religionis, sed amicitiae &  societatis humanae. Ex hoc enim quòd aliqui  barbari sint conuersi ad religionem Christianam, sunt facti amici & socii Christianorum:  & debemus operari bonum ad omnes, maximè autem ad domesticos fidei, ad Galat. 6.
  
      ¶ Alius titulus potest esse,[article 14] Si bona pars barbarorum conuersi essent ad Christum siue iure, siue iniuria, id est, dato quod minis, aut terroribus, uel aliâs non seruatis seruandis, dum modo uerè essent Christiani, papa ex rationabili causa  posset, uel ipsis petentibus, uel etiam non petentibus, dare illis principem Christianum, &  auferre alios dominos infideles [infidelitas]. Probatur, Quia  si ita expediret ad conseruationem religionis  Christianae, quia timetur ne sub dominis infidelibus [infidelitas] apostatae fiant, id est deficiant à fide,  uel illa accasione grauentur à suis dominis: in fauorem fidei papa potest mutare dominos. Et  confirmatur, Quia (ut doctores dicũt) & expressè S. Tho. secunda secundae, q. 10. articu. 10. ecclesia posset omnes seruos Christianos, qui seruiunt infidelibus [infidelitas], liberare eos, etiam si aliâs essent legitimè captiui. & hoc expressè dicit Innocenti. in d. c. super his. de uot. Ergo magis poterit liberare alios subditos Christianos, qui  non sunt tam astricti, sicut serui. Et confirmatur,  Quia tantum, uel plus, tenetur uxor uiro, sicut  subditus domino cùm illud uinculum sit iuris  diuini, hoc autem non: sed in fauorem fidei liberatur uxor fidelis à uiro infideli [infidelitas], si maritus  ei molestus est pro religione, ut patet ex Apostolo ad Cor. 7. & c. quanto. de diuortiis. Imò  ita nunc consuetum est, ut ipso facto, quòd alter  coniugum conuertitur ad fidem, sit liber ab     alio coniugum infideli [infidelitas]. ergo etiam ecclesia in  fauorem fidei, & ad uitandum periculum, potest liberare omnes Christianos ab obedientia, & subiectione dominorum infidelium [infidelitas], secluso scandalo. Et ponitur iste quartus titulus  legitimus.
  
   ¶ Alius titulus potest[article 15] esse propter tyrannidem, uel ipsorum dominorum apud barbaros,  uel etiam propter leges tyrannicas in iniuriam  innocentum, puta quia sacrificant homines  innocentes, uel alios occidunt indemnatos ad  uescendum carnibus eorum. Dico etiam, quòd  sine authoritate Pontificis possunt Hispani  prohibere barbaros ab omni nefaria consuetudine, & ritu, quia possunt defendere innocentes à morte iniusta. Hoc probatur, Quia unicuique mandauit Deus de proximo suo: & illi  omnes sunt proximi: ergo quilibet potest defendere illos à tali tyrannide, & oppressione.  & hoc maximè spectat ad principes. Item probatur 24. d. Erue eos, qui ducuntur ad mortem,  & qui trahũtur ad interitum, liberare necesse  est. Nec hoc solùm intelligitur cùm actu ducuntur ad mortem, sed etiam possunt cogere  barbaros, ut cessent à tali ritu: & si nolunt, hac  ratione potest eis bellum inferri, & iura belli  in eos persequi. & si aliter tolli non potest sacrilegus ritus, possunt mutare dominos, & nouum principatum inducere. Et quantum adhoc habet uerum illa opinio Inno. & Archiepi.  supposito, quod pro peccatis contra naturam possunt puniri. intelligendum in quam, quando sunt  in detrimentum innocentum: ut ex hoc quod  facere prohibentur, scilicet sacrificare innocentes, & in esum conuertere. Nec obstat, quod omnes barbari consentiant in huiusmodi leges, &  sacrificia, nec uolũt se hoc uindicari ab Hispanis. in his enim non ita sunt sui iuris, ut possint seipsos, uel filios suos tradere ad mortem.  & iste posset esse quintus titulus legitimus.
  
   ¶ Alius titulus posset esse[article 16] per ueram & uolũtariam electionem, putà si barbari ipsi intelligentes & prudentem administrationem, & humanitatem Hispanorum, ultrò uellent accipere in principem regem Hispaniae tam domini,  quàm alii: hoc enim fieri posset, ut esset legitimus titulus etiam de lege naturali. quaelibet  enim respublica potest sibi constituere dominum, nec ad hoc esset necessarius consensus  omnium, sed uidetur sufficere consensus maioris partis. Quia sic aliâs disputaui in his, quę  spectant ad bonum reipublicae. Illa quae constituuntur à maiori parte, tenent, etiam aliis  contradicentibus: aliâs nihil posset geri pro utilitate reipublicae, cùm difficile sit, ut omnes  conueniant in unam sententiam. Vnde si in aliqua ciuitate, aut prouincia maior pars esset  Christianorum, & illi in fauorem fidei, & pro     bono communi uellent habere principem Christianum, credo quòd possent eligere, aliis inuitis, etiam relinquendo alios dominos infideles [infidelitas]: & dico quod possent eligere principem, non  solùm sibi, sed toti reipub. sicut & Galli pro  bono suae reipublicae mutauerunt principes, &  ablato regno à Childerico, tradiderũt Pipino,  Caroli magni patri: quam mutationem Zacha  rias pontifex comprobauit. & hic potest poni.  sextus titulus.
  
   ¶ Alius titulus causa[article 17] sociorum & amicorum.  Cùm enim ipsi barbari inter se gerant aliquando legitima bella, & pars, quae iniuriam passa  est, & libet contrariae bellum inferre, potest accersere Hispanos in auxilium, & praemia uictorię illis communicare, ut ferũtur fecisse Talcalthedani contra Mexicanos, qui cum Hispanis composuerunt, ut eos iuuarent ad debellandos Mexicanos: haberent autem quicquid  iure belli ad eos spectare poterat. Quòd enim  haec sit causa iusta belli pro sociis & amicis, non   est dubium, ut etiam declarat Caieta. secunda  secundae, q. 4. articu. 1.
        {Caieta.}
 Quia aequè potest respublica aduocare extraneos ad uindicandum inimicos contra extraneos malefactores. Et confirmatur, Quia profectò hac maximè ratione  Romani dilatauerunt imperium suum, dum scilicet sociis atque amicis auxilia pręstabant, &  ea occasione iusta bella suscipientes, iure belli     in possessionem nouarum prouinciarum ueniebant. & tamen imperium Romanum approbatur tamquam legitimum à beato Aug. libro. 13.  de ciuita Dei,
        {Augu.}
 & à S. Tho. opusculo 22.
        {S. Tho.}
 & Syluest.
        {Sylues.}
 Constantinum magnum pro imperatore  habuit, & Ambrosius Theodosium.
        {Ambro.}
 Non uidetur autem quo alio iuridico titulo uenerint  Romani in possessionem orbis, nisi iure belli,  cuius maximae occasiones fuerũt defensio, &  uindicatio sociorum Sicut & Abraham ad  uindicandum regem Salem, & alios reges qui  cum eo foedus percusserant, dimicauit contra  quatuor reges illius regionis. Genes. 14.
        {Gene. 14.}
 à quibus ipse nullam iniuriam accepit. Et iste uidetur septimus & ultimus titulus, quo potuerũt,  aut possent uenire barbari in possessionem &  dominium Hispanorum, eorumq́ue prouinciam.
  
   ¶ Alius titulus posset[article 18] non quidem asseri, sed  reuocari in disputationem, & uideri aliquibus legitimus. De quo ego nihil affirmare audeo,  sed nec omnino condemnare: & est talis, Barbari enim isti, licet ut suprà dictum est, non  omnino sint amentes, tamen etiam parum distant ab amentibus: ita uidetur, quod non sint idonei ad constituendam uel administrandam legitimam rem publicam etiam inter terminos  humanos, & ciuiles. Vnde nec habent leges  conuenientes, neque magistratus, imò nec sunt  satis idonei ad gubernandum rem familiarem:     unde etiam carent & literis, & artibus, non solùm liberalibus, sed etiam mechanicis, & agri  cultura diligenti, & opificibus, & multis aliis  rebus commodis, imò necessariis ad usus humanos. Posset ergo quis dicere, quòd pro utilitate eorum possent principes Hispani accipere administrationem illorum, & constituere  illis per oppida praefectos, & gubernatores:  imò quia semper manet ista causa constituere  etiam illis nouos dominos, dũmodo constaret hoc illis expedire. Hoc inquam posset suaderi, quia si omnes erant amentes, non dubium  est quin hoc esset non solùm licitum, sed conuenientissimum: imò tenerentur ad hoc principes, sicut, si omnino essent infantes. Sed uidetur quantum ad hoc eadem ratio de illis, &  de amentibus, quia nihil, aut paulo plus ualent  ad gubernandum se ipsos, quàm amentes: imò  quàm ipse ferae & bestiae, nec mitiori cibo  quàm ferae, nec penè meliori utuntur: ergo  eodem modo possent tradi ad gubernationem  sapientiorum. Et confirmatur hoc apparenter.  Nam si fortuna aliqua omnes adulti perirent  apud illos, & manerent pueri, & adolescentes habentes quidem aliqualem usum rationis, sed intra annos pueritiae, & pubertatis:  uidetur profectò, quod possent principes recipere  curam illorum, & gubernare illos quamdiu essent  in tali statu. quod si hoc admittitur, uidetur certè non negandum, quin idem fieri posset circa  barbaros supposita hebetudine, quam de illis  referunt, qui apud eos fuerunt, quae multo maior est, quàm apud alias nationes sit in pueris  & adolescentibus. Et certè hoc posset fundari  in praecepto charitatis, cùm illi sint proximi  nostri, & teneamur bona illorum curare. & hoc  (ut dixi) sit sine assertione propositum, & etiam   cum illa limitatione, ut fiant propter bona, &  utilitatem eorum, & non tantùm ad quaestum  Hispanorum, barbaris in omnibus uel nihil,  melius uel peius habentibus, quàm prius habebant. In hoc enim est totum periculum animarum, & salutis: & ad hoc posset etiam prodesse  illud, quod suprà dictum est, quòd aliqui sunt  natura serui: nam tales uidentur omnes isti barbari, & sic possent ex parte gubernari ut serui.  Sed ex tota disputatione uidetur sequi, quòd  si cessarent omnes isti tituli, ita quòd barbari  nullam rationem iusti belli darent, nec uellent  habere Hispanos principes, &c. quòd cessaret  tota illa peregrinatio, & commercium cum magna iactura Hispanorum, & etiam prouentus  principum magnum detrimentum acciperent,  quod non esset ferendum. Respondetur primò, Commercium non oporteret ut cessaret,  quia ut iam declaratum est, multa sunt apud barbaros, quibus ipsi abundant, & per commutationem possent Hispani aduehere. Item multa etiam, quae ipsi pro desertis habent, uel sunt  communia omnibus uolentibus occupare: & Lusitani magnum commercium habent cum similibus gentibus, quas non subiecerunt, & cum magno  commodo. Secundo, Fortasse regii reditus  non minores essent. nam ęquè iustè posset imponi uectigal super aurum & argentum quod  à barbaris reportaretur, uel ad quintam partem,  uel etiam ad maiorem pro rei qualitate: & merito, cùm nauigatio fuerit à principe inuenta,  & sua authoritate essent tuti negotiatores.  Tertiò patet, quod iam postquam ibi facta  est conuersio multorum barbarorum, nec expediret, nec liceret principi omnino  dimittere admini  strationem illarum prouinciarum.  
  
   *   *  *  
  
  
  
[ *De Indis posterior sive de iure belli* ]
        REVERENDI PATRIS  Fratris Francisci à Victoria De Indis,  siue de iure belli Hispanorum in barbaros, Relectio posterior.
  
     SVMMA.
  -    1 Christianis quòd liceat militare, & bella gerere.
  -    2 Bellum gerendi, aut incendendi penes quem sit authoritas.
  -    3 Bellum defensiuum, quòd quilibet possit suscipere, &  gerere, etiam priuatis.
  -    4 Inuasus à latrone, aut inimico, an possit repercutere  inuasorem, si possit fugiendo euadere.
  -    5 Respublica quaelibet, quòd habeat authoritatem indicendi, & inferendi bellum.
  -    6 Princeps, quòd eandem authoritatem habeat ad indicendum & inferendum bellum, sicut respublica.
  -    7 Respublica quid est & quis propriè dicatur Princeps.
  -    8 Respublicae, aut principes plures, si habeant unum communem dominum, aut principem, an possint per se inferre bellum sine authoritate superioris principis.
  -    9 Reguli, siue Principes, qui non praesunt reípub. perfectae, sed sunt partes alteríus reipub. quòd non possint bellum inferre, aut gerere. Et quid dicendum de  ciuitatibus.
  -    10 Belli iusti quae possit esse ratio, & causa. Et quòd iusti  belli causa non sit diuersitas religionis, probatur.  
  -    11 Imperij amplificatio, quòd non sit iusta causa belli.
  -    12 Principis gloria propria, aut aliud commodum, quòd  non sit belli iusta causa.
  -    13 Iniuria accepta, quòd sit unica & sola causa iusta ad     inferendum bellum.
  -    14 Iniuria quaelibet, & quantauis, quòd non sufficiat ad  bellum inferendum.
  -    15 Bello iusto existente, quòd liceat omnia facere quae ad  defensionem boni publici sunt necessaria.
  -    16 Bello iusto, quòd liceat recuperare omnes res perditas, & illarum partem.
  -    17 Bello iusto, quòd liceat occupare ex bonis hostium impensam belli, & omnia damna ab hostibus iniustè illata.
  -    18 Princeps iusti belli recuperatis rebus ab hostibus,  quid ulteriùs possit facere.
  -    19 Principi iusti belli, quòd liceat parta uictoria, recuperatis rebus, ac pace etiam & securitate habita, uindi  care iniuriam ab hostibus acceptam, & animaduertere in hostes, & punire illos pro iniurijs illatis.
  -    20 Bellum ut dicatur iustum, quòd non semper sit satis  principem credere se habere iustam causam.
  -    21 Belli iustitia, quòd sit summopere, & magna cum diligentia examinanda.
  -    22 Subditi, an teneantur examinare causam belli. Et quo  modo si subdito constet de iniustitia belli, non liceat ei  militare, etiam si Princeps imperet.
  -    23 Subditi si habeant conscientiam de iniustitia belli, quòd  non liceat illis sequi bellum, siue errent, siue non.
  -    24 Senatores, reguli, & uniuersaliter omnes qui admittuntur, uel uocati, uel etiam ultro uenientes ad consilium publicum, uel regis, quòd teneantur iniusti belli  causam examinare.
  -    25 Belli causas examinare qui non teneantur, sed possint  fide adhibita maioribus, licitè militare.
  -    26 Subditos militantes quando non excusaret ignorantia de iniustitia belli.
  -    27 Belli iustitia si sit dubia, quid faciendum. Et quomodo  si Princeps unus sit in legitima possessione, quòd manente dubio non possit alius bello, & armis repetere.
  -    28 Ciuitas, aut prouincia, de qua dubitatur, an habeat legitimum possessorem, maximè si est deserta morte legi  timi domini, &c. quid in tali casu sit agendum.
  -    29 Dubitans de iure suo, etiam si pacificè possideat, quo  modo examinare teneatur diligenter causam, si fortè  possit certum scire uel pro se, uel pro alio.
  -    30 Examinata causa, quòd quandiu rationabiliter perseuerat dubium, legitimus possessor non teneatur cedere possessioni, sed quòd possit licitè retinere, ostenditur.
  -    31 Subditis quòd non solum liceat in bello defensiuo in re dubia sequi principemsuum in bellum, sed etiam in bello  offensiuo.
  -    32 Bellum an possit ex utraque parte esse iustum. Et quo  modo seclusa ignorantia hoc non possit contingere.
  -    33 Princeps, siue subditus, qui ex ignorantia sequutus est  bellum iniustum, si postea constiterit ei de iniustitia  belli, an teneatur restituere.
  -    34 Innocentes interficere in bello, an liceat.
  -    35 Innocentes interficere, quòd nũquam per se & ex intentione liceat.
  -    36 Interficere an liceat infantes & foeminas in bello contra Turcas. Et quid dicendum de agricolis apud Chri  stianos, togatis, peregrinis, hospitibus, & clericis.
  -    37 Interficere innocentes per accidens, etiam scienter,  quòd aliquando liceat, & aliquando non.
  -    38 Innocentes, à quibus in futurum imminet periculum,  an liceat interficere.
  -    39 Spoliare an liceat innocentes inter hostes. Et quibus     rebus sint spoliandi.
  -    40 Bellum si satis commode geri potest non spoliando  agricolas, aut alios innocentes, quòd uideatur non licere eos spoliare. Et quid dicendum de peregrinis, &  hospitibus qui sunt apud hostes.
  -    41 Hostes si nolint restituere res iniuria ablatas, & non  possit, qui est laesus, aliunde recuperare, quomodo possit undecunque satisfactionem capere, siue à nocenti  bus, siue ab innocentibus.
  -    42 Innocentes, & pueri esto quòd non sint interficiendi, an saltem liceat ducere illos in captiuitatem, &  seruitutem.
  -    43 Obsides, qui uel tempore induciarum, uel peracto bello ab hostibus recipiuntur, utrum interfici possint, si  hostes fidem frangerent, & conuentis non starent.
  -    44 Interficere an liceat omnes in bello nocentes.
  -    45 Interficere quòd liceat indifferenter omnes, qui in  actuali conflictu praelij, uel in oppugnatione aut defensione ciuitatis contrà pugnant, & quandiu res est  in periculo.
  -    46 Interficere quòd liceat nocentes, parta uictoria, & rebus iam extra periculum positis.
  -    47 Interficere quòd non semper liceat omnes nocentes  solùm ad uindicandum iniuriam.
  -    48 Interficere quòd aliquando & liceat & expediat omnes nocentes, & hoc maximè in bello contra infideles.  Et quid in bello contra Christianos.
  -    49 Captiuos, aut deditos an liceat interficere, supposito, quòd etiam fuerunt nocentes.
  -    50 Capta in bello iusto, utrum fiant capientium, & occupantium. Et quomodo capta in iusto bello usque ad  sufficientem satisfactionem rerum ablatarum per iniuriam, & etiam impensarum fiant occupantium.
  -    51 Mobilia omnia quomodo iure gentium fiant occupantis, etiam si excedant compensationem damnorum.
  -    52 Militibus, an liceat ciuitatem permittere in praedam.  Et quomodo non sit illicitum, sed & necessarium.
  -    53 Militibus, quòd non liceat praedas agere, aut incendia  facere sine authoritate, aliàs tenerentur ad restitutionem.
  -    54 Occupare quòd liceat, & tenere agrum, arces, & oppida hostium quantum necessarium fuerit ad damnorum illatorum compensationem.
  -    55 Occupare quòd liceat ab hostibus, & tenere arcem  aliquam, aut ciuitatem pro paranda securitate, &  uitando periculo, aut pro defensione, & ut tollatur ab hostibus occasio nocendi, &c.
  -    56 Hostes multare parte agri, quòd liceat ratione iniuriae illatae, & nomine poenae, hoc est ad uindictam. Et  quomodo hac etiam ratione potest arx, aut oppidum  cum moderamine occupari.
  -    57 Tributa an liceat uictis hostibus imponere.
  -    58 Principes hostium an liceat deponere, & nouos ponere & constituere, uel sibi principatum restituere. Et  quomodo non passim, & ex quacunque causa belli iusti hoc liceat facere.
  -    59 Principes hostium quando legitimè possent deponi,  ostenditur.
  -    60 Canones, seu regulae belligerandi describuntur.  
  
  
   QVIA possessio, & occupatio prouinciarum illarum barbarorum, quos  Indos uocant, uidetur tandem maximè iure belli posse defendi: ideo     postquam in relectione de titulis disputaui,  quos Hispani possunt praetendere ad illas pro  uincias, siue iustis, siue iniustis: uisum est de iure belli breuem disputationem habere, ut illae   relectiones absolutiores uideantur. Sed quia  haec disputatio etiam simul cum secunda relectione in scholis proponi oportuit, non licuit  extendere calamum pro amplitudine, & dignitate argumenti, & materiae, sed quantum  breuitas temporis patiebatur. Itaque solùm  notabo propositiones principales in hac materia cum probationibus breuissimis, abstinens  me à multis dubiis, quae in hac disputatione  conferri possent. Tractabo autem quatuor quaestiones principales. Prima, An omnino Christianis sit licitum bella gerere. Secunda, Apud  quem sit authoritas, aut gerendi, aut indicendi bellum. Tertia, Quae possint, & debeant esse causae iusti belli. Quarta, Quid in bello iusto, & quantum liceat in hostes.
  
   ¶ Quantum ad primum, posset uideri, quòd  omnino bella sint interdicta Christianis. Prohibitum enim uidetur eis se defendere, iuxta  illud, Non uos defendentes, charissimi, sed date locum irae. Rom. 12.
        {Rom. 12.}
 & Dominus in Euange  lio, Si quis te percusserti in dexteram maxillam  tuam, praebe illi & alteram. Et ego dico uobis  non resistere malo. Matth. 5.
        {Matth. 5.}
 & Matth. 26. Omnes qui acceperint gladium, gladio peribunt.     Neque satis uidetur respondere, quòd omnia  haec non sunt in praecepto, sed in consilio. Satis enim magnum inconueniens esset, si bella  omnia, quae à Christianis suscipiuntur, sunt  contra consilium Domini. In contrarium est  sententia doctorum, & usus receptus in ecclesia.
  
   ¶ Pro quaestionis explicatione nota, quòd licet inter catholicos satis conueniat de hac re,  Lutherus tamen, qui nihil incontaminatum  reliquit, negat Christianis etiam aduersus Turcas licere arma sumere: innixus tum locis Scri  pturae suprà positis, tum autem, quòd si Turcae inuadant christianitatem, illa est uoluntas  Dei, cui resistere non licet. In qua tamen re non   ita potuit imponere Germanis hominibus ad  arma natis, sicut in aliis suis dogmatibus. Et  Tertullianus non adeò uidetur abhorrere ab  hac sententia, qui libro de corona militis, disputat, an in totum Christianis militia conueniat.  Et tandem profectò in ea opinione uidetur  perseuerare, ut Christiano militare interdictũ  putet. Cui, inquit, ne litigare quidem liceat. Sed  relictis extraneis opinionibus, sit responsio  ,ad quaestionem unica conclusione, Licet[article 1] Christianis militare & bella gerere. Haec conclusio  est Augusti. in multis locis contra Faustum, &  libro 83. quęstionum, et de uerbis Domini, &  secundo libro contra Manichae. & in sermone     de puero Centurionis, & ad Bonifacium epistola, disertè astruit. Et probatur conclusio, ut  probat August.
        {August.}
 ex uerbis Iohan. Baptistae Luc.  3.
        {Luc. 3.}
 ad milites, Neminem concutiatis, nemini iniuriam feceritis. Quòd si Christiana disciplina (inquit Augusti.) omnino bella culparet,  hoc potiùs consilium salutis petentibus in Euangelio daretur, ut abiicerent arma, séque militiae omnino subtraherent. Dictum est autem eis,  Neminem concutiatis, contenti estote stipendiis uestris. Secundò probatur ratione, scilicet  secunda secundae, q. 40. artic. 1. Licet stringere  gladium, & armis uti aduersus interiores malefactores, & seditiosos ciues, secundum illud  Roma. 13. Non sine causa gladium portat, minister enim Dei est uindex in iram ei, qui malè  agit: ergo etiam licet uti gladio, & armis aduersus hostes exteriores. Vnde principibus dictũ  est in Psal. Eripite pauperem, & egenum de manu peccatoris liberate. Tertiò, In lege naturae   hoc licuit, ut patet de Abraham, qui pugnauit  contra quatuor Reges. Genes. 14. Item in lege  scripta, ut patet de Dauid, & Machabae. Et lex  euangelica nihili interdicit, quod iure naturali licitum sit, ut S. Thom. eleganter tradit 12. q.  107. articu. ultimo. unde & dicitur lex libertatis Iaco. 1. & 2. ergo quod licebat in lege naturae, & scripta, non minus licet in lege euangelica. Et quia de bello defensiuo reuocari in dubium non potest, quia uim ui repellere licet. ff.  de iustitia, & iure, l. ut uim. Quartò probatur  etiam de bello offensiuo, id est in quo non solùm defenduntur, aut etiam repetuntur res,  sed ubi petitur uindicta pro iniuria accepta.  Probatur inquam quartò authoritate August.  libro 83. quęst. & habetur c. dominus. 23. q. Iusta bella solent diffiniri, quae ulciscuntur iniurias, si gens uel ciuitas plectenda est, quae ueluindicare neglexit, quod à suis improbe factũ  est, uel reddere quod per iniuriam ablatum  est. Probatur etiam de bello offensiuo: quia bellum etiam defensiuum geri commodè non potest, nisi etiam uindicetur in hostes, qui iniuriam fecerunt, aut conati sunt facere. fierent  enim hostes audaciores ad iterum inuadendũ  nisi timore poenae deterreantur ab iniuria.
  
   Probatur etiam, Quia finis belli est pax, & securitas reipu. ut August. inquit de uerb. Domi  ni, & ad Bonifa. sed non potest esse securitas  in republica nisi hostes coërceantur metu belli ab iniuria: esset enim omnino iniqua conditio belli, si hostibus inuadentibus iniustè rem  publicam, solùm liceret reipu. auertere hostes  nec possent ulteriùs prosequi. Probatur etiam  ex fine, & bono totius orbis. Prorsus enim orbis consistere in felici statu non posset, imò  esset rerum omnium pessima conditio, si tyranni quidem, & latrones, & raptores possent     impune iniurias facere, & opprimere bonos,  & innocentes, nec liceret uicissim innocentibus animaduertere in nocentes. Probatur octa  uò, & ultimò, Quia in moralibus potissimum  argumentum est ab authoritate & exemplis.  Probatur exemplis sanctorum, & bonorum  uirorum, qui non solùm bello defensiuo tutati sunt patriam, résque suas, sed etiam bello  offensiuo prosecuti sunt iniurias ab hostibus  acceptas, uel attentatas, ut patet de Ionatha, &  Simone, 1. Mach. 9. qui uindicauerunt mortem
        {1. Mach. 9.}
   Iohannis fratris sui contra filios Iambri. Et in ecclesia Christiana patet de Constantino, Theodosio maiore, & aliis clarissimis & Christianissimis imperatoribus, qui multa bella utrius  que generis gesserunt, cùm haberent in consi  liis sanctissimos, & doctissimos episcopos.
  
   ¶ Secunda quaestio, Apud[article 2] quem sit authoritas gerendi aut incendendi bellum. Pro qua  sit prima propositio, Bellum[article 3] defensiuum  quilibet potest suscipere & gerere, etiam priuatus. Haec patet, Nam uim ui repellere licet. ff.  ubi suprà. unde hoc bellum quilibet potest gerere sine authoritate cuiuscunque alterius, non   solùm pro defensione personae, sed etiam rerum, & bonorum. Sed circa istam conclusionem̃  dubitatur primò, An[article 4] inuasus à latrone, aut  inimico, possit repercutere inuasorem, si possit  fugiendo euadere. Et Archiepiscopus quidem     respondet, quod non. quia iam non est defensio cum   moderamine inculpatae tutelae: quilibet. enim  tenetur se defendere quantum poterit cum minimo detrimento inuasoris. Si ergo resistendo  oportet aut occidere, aut grauiter uulnerare  inuasorem, potest autem se liberare fugiendo: uidetur quod teneatur. Sed Panormitan.
        {Panor.}
 c. olim. de  resti. spoliat. distinguit. si enim inuasus magnum   dedecus subiret fugiendo, non tenetur fugere,  sed potest repercutiendo, iniuriam repellere:  si uerò non faceret iacturam famae, aut honoris, ut monachus, aut rusticus inuasus à nobili, & forti uiro, tenetur potiùs fugere. Barto.
        {Bartol.}
   autem in l. 1. ff. de poenis, & in l. furem. ff. de si  cariis, indistinctè tenet, quod licet se defendere,  nec tenetur fugere: quia fuga est iniuria. l. item  apud Labeonem. ff. de iniuriis. si autem pro rerum defensione licitum est armis resistere, ut  in d. c. olim. & in c. dilecto. de sententia excom.  libro. 6. multo magis pro arcenda iniuria corporali, quae maior est, quàm rerum iactura. l. in  seruorum. ff. de poen. Et haec opinio potest probabiliter & satis tutò teneri, maximè cùm iura  ciuilia hoc concedant, ut in dicta l. furem. authoritate autem legis nemo peccat: quia leges  dant ius in foro conscientiae. Vnde etiam si iure naturali non liceret occidere pro defensione rerum, uidetur quod iure ciuili factum sit licitum:  & hoc reuera secluso scandalo, uidetur licere non      solùm laico, sed etiam clerico, & religioso uiro.
  
   ¶ Secunda propositio, Quaelibet[article 5] respublica  habet authoritatem indicendi, & inferendi bellum. Pro probatione est notandum, quod differentia  est quantum ad hoc inter priuatam personam,  & rempublicam: quia priuata persona habet quidem ius defendendi se, & sua, ut dictum est: sed  non habet ius uindicandi iniuriam, imò nec  repetendi ex interuallo tem̃poris res ablatas. Sed  defensio oportet ut fiat in praesenti periculo,  quod consulti dicunt incontinenti. Vnde trans  acta necessitate defensionis, cessat licentia belli. Credo tamen, quod per iniuriam percussus possit statim repercutere, etiam si inuasor non deberet ultra progredi. Sed ad uitandam ignominiam, & dedecus posset qui colaphum (exempli  gratia) accepit, gladio statim repercutere, non  ad sumendam uindictam, sed (ut dictum est)  ad uitandam infamiam, & ignominiam. Sed respublica habet authoritatem non solùm defensionis, sed etiam uindicandi se, & suos, & persequendi iniurias. quod probatur, quia ut Aristo. tradit tertio Polit.
        {Arist. 3. Polit.}
 Resp. debet esse sibi sufficiens: sed non posset sufficienter conseruare  bonum publicum, & statum reip. si non possituindicare iniuriam, & animaduertere in hostes. fierent enim (ut suprà dictum est) mali  promptiores, & audaciores ad iniuriam inferendam, si possent impune hoc facere: & ideo     necessarium est ad commodam rerum mortalium administrationem, ut haec authoritas concedatur reipublicae.
  
   ¶ Eandem[article 6] authoritatem habet quantum ad  hoc princeps sicut respublica. Haec est sententia  Augu. contra Faustum.
        {Augu.}
 Ordo, inquit, naturalis  mortalium paci accommodatus, hoc poscit, ut  suscipiendi belli authoritas, atque consilium  penes principes sit. Et ratione probatur, Quia  princeps non est nisi ex electione reip. ergo  gerit uices, & authoritates illius: imò iam ubi  sunt legitimi principes in republica, tota authoritas residet penes principes, neque sine illis aliquid publicè aut bello, aut pace geri potest. Sed tota difficultas est quid[article 7] est respublica, & quis proprie dicitur princeps? Adhoc breuiter respondetur, quod respub. propriè uocatur  perfecta communitas: sed hoc ipsum est dubiũ  quae sit perfecta communitas. Pro quo notandum, quod perfectum idem est quod totum. dicitur enim imperfectum, cui aliquid deest, & econtra perfectum, cui nihil deest. Est ergo perfecta respublica, aut communitas, quae est per  se totum, id est quae non est alterius reip. pars,  sed quae habet proprias leges, proprium consilium, & proprios magistratus, quale est regnum   Castellę, & Aragonię, principatus Venetorum, &  alii similes. Nec enim obstat quin sint plures  principatus, & respub. perfectae sub uno principe. Talis ergo respub. aut princeps illius, habet authoritatem indicendi bellum, & sola talis. Sed ex hoc ipso dubitari meritò potest, an[article 8]   si plures huiusmodi respublicae, aut principes  habeant unum communem dominum, aut principem, an possint per se inferre bellum sine authoritate superioris principis. Et respondeo, quod   sine dubio possunt, ut Reges, qui sunt subiecti  Imperatori, possunt inuicem belligerare, non  expectata authoritate imperatoris: quia (ut dictum est) respub. debet sibi esse sufficiens, nec  sufficeret sibi sine tali facultate. Ex quibus sequitur, & patet, quod[article 9] alii reguli, siue principes,  qui non prae sunt reip. perfectae, sed sunt partes  alterius reip. non possunt bellum inferre, aut  gerere, quemadmodum dux Albanus, aut comes beneuentaneus: sunt enim partes regni Castellae, & per consequens non habent perfectas respub. Sed cùm haec sint magna ex parte  aut iure gentium, aut humano, consuetudo potest dare facultatem & authoritatem belli gerendi. Vnde siqua ciuitas, aut alius princeps  obtinuit antiqua consuetudine ius gerendi  per se bellum, non est ei neganda haec authori  tas, etiam si aliâs non uidetur habere rempublicam perfectam. Item etiam necessitas hanc licentiam & authoritatem concedere posset. Si  enim in eodem regno una ciuitas aliam oppugnaret, uel aliquis ex duabus alium ducem, &     rex negligeret, aut non auderet uindicare iniurias illatas, posset ciuitas, aut dux, qui passus  est iniuriam, non solùm se defendere, sed etiam   bellum inferre, & animaduertere in hostes, &  malefactores etiam occidere: quia aliâs neque  defendere quidem commodè se posset. Non  enim hostes abstinerent se ab iniuria, si illi qui  patiuntur iniuriam, contenti essent solùm se defendere. Qua ratione etiam conceditur priuato homini ut possit inuadere inimicum, si aliter non patet ei uia se defendendi ab iniuria. &  haec satis de ista quaestione.
  
   ¶ Tertia quaestio, Quae[article 10] possit esse ratio, &  causa iusti belli, quaaeq́ue magis necessaria, est  ad hanc causam, & disputationem barbarorum. Pro qua sit prima propositio, Causa iusti  belli non est diuersitas religionis. Haec probata fuit prolixè in proxima relectione. ubi impugnauimus quartum titulum qui praetendi potest ad possessionem barbarorum: quia scilicet  nolunt recipere fidem Christianam. & est sententia S. Tho. secunda secundę, q. 66. articu. 8.
        {S. Tho.}
   & communis sententia doctorum: neque scio  aliquem: qui contrarium sentiat.
  
   ¶ Secunda propositio, Non[article 11] est iusta causa  belli amplificatio imperii. Haec notior est,  quàm ut probatione indigeat, aliâs esset aequè  iusta causa ex utraque parte belligerantium, & sic  essent omnes innocentes. Ex quo iterum sequere     tur, quod non liceret occidere illos: & implicat contradictionem, quòd esset iustum bellum.
  
   ¶ Tertia propositio, Nec[article 12] est iusta causa belli,  aut gloria propria, aut aliud commodum principis. Hęc etiam nota est. Nam princeps debet  & bellum & pacem ordinare ad bonum commune reipub. nec proprios reditus pro propria gloria aut commodo erogare, & multo  minus ciues suos periculis exponere. Hoc enim interest inter regem legitimum, & tyrannum, quod tyrannus ordinat regimen ad proprium   quaestum, & commodum: rex autem ad bonum   publicum, ut tradit Aristo. 4. Politico. c. 10. Item  
        {Arist. 4. Polit. c. 10.}
   habet authoritatem à rep. ergo debet uti illa ad  bonum reip. Item leges debent esse nullo priuato commodo, sed pro communi utilitate ciuium conscriptae, ut habetur distin. 4. erit autem   lex ex Isidoro. ergo etiam leges belli debent esse pro communi utilitate. Item hoc differunt  liberi à seruis, ut Arist. tradit primo Politico.  c. 3. & 4.
        {Arist. 1. Poli. c. 3. 4.}
 & domini utuntur seruis ad propriam  utilitatem, non seruorum: liberi autem non  sunt propter alios, sed propter se. Vnde quod principes abutantur ciuibus, cogendo eos militare, & pecuniam in bellum conferre, non pro  publico bono, sed pro priuato suo commodo,  est ciues seruos facere.
  
   ¶ Quarta propositio, Vnica[article 13] est & sola causa  iusta inferendi bellum, iniuria accepta. Haec     probatur primo authoritate Augu. lib. 83. quae   stio. Iusta bella solent diffiniri, & c. ut suprà. &  est determinatio, scilicet Tho. secunda secundę  q. 4. articul. 1. & omnium doctorum. Item bellum offensiuum est ad uindicandum, & animaduertendum in hostes, ut dictum est. sed uindicta esse non potest, ubi non praecessit culpa,  & iniuria. ergo. Item maiorem authoritatem habet princeps supra extraneos, quàm suos. sed in  suos non potest gladium stringere, nisi fecerint iniuriam: ergo neque in extraneos. Et confirmatur ex eo, quod suprà allatum est ex Paulo, Rom. 13
        {Rom. 13.}
 de principe, Non sine causa gladium portat. minister enim Dei est uindex in  iram ei qui malè agit. Ex quo constat, quod aduersus eos, qui nobis non nocent, non licet ira gladij uti, cùm occidere innocentes prohibitum  sit iure naturali. Omitto nunc si fortè deus specialiter aliud praeceperit, ipse enim est dominus uitę, & mortis, & posset pro suo iure aliter disponere.
  
   ¶ Quinta propositio[article 14], Non quaelibet & quantauis iniuria sufficit ad bellum inferendum. Haec probatur, Quia nec etiam in populares & naturales licet pro quacunque culpa poenas atroces  exequi, ut mortem, aut exilium, aut confiscationem bonorum. Cùm ergo quae in bello geruntur, omnia sint grauia, & atrocia, ut caedes, incendia, uastationes: non licet pro leuibus iniuriis bello persequi authores iniuriarum,  quia iuxta mensuram delicti debet esse plagarum modus. Deuteronom 25.
  
   ¶ Quarta quaestio est de iure belli, quod scilicet, & quantum liceat in bello iusto. de qua sit  prima propositio, In[article 15] bello licet omnia facere,  quae necessaria sunt ad defensionem boni publici. Haec nota est, cùm ille sit finis belli, rempubli. defendere, & conseruare. Item hoc licet  priuato in defensione sui, ut probatum est. ergo multo magis licet reipub. & principi.
  
   ¶ Secunda propositio, Licet[article 16] recuperare omnes res perditas, & illarum partem. Haec etiam   est notior quàm ut indigeat probatione. Ad  hoc enim uel infertur, uel suscipitur bellum.  ¶ Tertia propositio, Licet[article 17] occupare ex bonis  hostium impeñsam belli & omnia damna ab hostibus  iniustè illata. Hęc patet, Quia ad omnia illa tenentur hostes qui fecerunt iniuriam: ergo princeps belli potest omnia illa repetere, & bello  exigere. Item ut prius. Quia cùm non patet alia  uia, licet priuato occupare omne debitum à  debitore. Item si quis esset legitimus iudex utriusque partis gerentis bellum, deberet condemnare iniustos aggressores, & authores iniuriae, non solùm ad restituendas res ablatas,  sed etiam ad resarciendum impensam belli, &  omnia damna. Sed princeps, qui gerit iustum  bellum, habet se in casu belli tan quam iudex,     ut statim dicemus. ergo etiam ille potest omnia illa ab hostibus exigere.
  
   ¶ Quarta propositio, Nec[article 18] solùm haec licent,  sed ulterius etiam progredi potest princeps iusti belli, quantum scilicet necesse est ad pariendam pacem, & securitatem ab hostibus, puta  diruere arcem hostium, & in hostico etiam  munitionem erigere, si hoc necesse sit ad uitandum periculum ab hostibus. Probatur, Quia,  ut suprà dictum est, finis belli est pax, & securitas. ergo gerenti bellum iustum licent omnia,  quae necessaria sunt ad consequendam pacem  & securitatem. Item tranquillitas, & pax computantur inter bona humana. unde nec summa etiam bona faciunt statum felicem sine securitate: ergo si hostes eripiunt, & turbant tranquillitatem reipub. licet uindicare ab illis per  media conuenientia. Item contra hostes intraneos, hoc est contra malos ciues, licet hęc omnia facere. ergo etiam contra hostes extraneos.  Antecedens patet. si quis enim in republi. fecit  iniuriam ciui, magistratus non solùm cogit authorem iniuriae satisfacere laeso, sed etiam si timetur ab illo, cogitur dare fideiussores, aut recedere à ciuitate, ita ut uitetur periculum ab  illo. Ex quibus patet, quòd parta uictoria, &  recuperatis rebus, licet ab hostibus exigere obsides, naues, arma, & alia, quae sine fraude necessaria sunt ad retinendum hostes in officio,     & uitandum ab illis periculum.
  
   ¶ Quinta propositio, Nec[article 19] tantùm hoc licet,  sed etiam parta uictoria, recuperatis rebus, &  pace etiam & securitate habita, licet uindicare iniuriam ab hostibus acceptam, & animaduertere in hostes, & punire illos pro iniuriis  illatis. Pro cuius probatione notandum, quòd  principes non solùm habent authoritatem in  suos, sed etiam in extraneos ad coërcendum  illos ut abstineant se ab iniuriis, & hoc iure gentium, & orbis totius authoritate. Imò uidetur  quòd iure naturali, quia aliter orbis stare non  posset nisi esset penes aliquos uis & authoritas deterrendi improbos, & coërcendi, ne innocentibus noceant. Ea autem quae necessaria  sunt ad gubernationem & conseruationem orbis, sunt de iure naturali, nec alia ratione probari potest, quòd respublica iure naturali habet authoritatem afficiendi supplicio, & poenis ciues suos, qui reipublicae sunt perniciosi.  Quòd si respub. hoc potest in suos, haud dubium quin orbis possit in quoscunque perniciosos & nequam homines: & hoc non nisi per  principes. ergo pro certo principes possunt  punire hostes qui iniuriam fecerunt reipu. &  omnino postquam bellum ritè & iustè susceptum est, hostes obnoxii sunt principi tanquam   iudici proprio. Et confirmatur haec, Quia reuera nec pax, nec tranquillitas, quae est finis     belli, aliter haberi potest, nisi hostes malis, &  damnis afficiantur, quibus deterreantur, neiterum aliquid tale committant. Quae omnia  etiam probantur & confirmantur authoritate  & exemplis bonorum. Vt enim suprà citatum  est, Machabaei gesserunt bella non solùm ad recipiendas res amissas, sed ad uindicandum iniurias. Quod idem fecerũt Christianissimi principes, & religiossimi imperatores. Et praeterea  non tollitur ignominia & dedecus reipu. profugatis tantùm hostibus, sed etiam seueritate  poenae afflictis & castigatis. Princeps autem non   solùm res alias, sed honorem, & authoritatem  reipublicae defendere habet.
  
   ¶ Ex omnibus suprà dictis supersunt multa  dubia. Et primùm quidem dubium circa iustitiam belli, utrum ad bellum iustum sufficiat  quòd princeps credat se habere iustam causam. Ad hoc sit prima propositio,[article 20] Non semper hoc satis est. Probatur primò, Quia in aliis  minoribus causis non sufficit nec principi nec  priuatis, quòd credant se iustè agere, ut notum  est. possunt enim errare inciuiliter & affectatè: & ad actum bonum non sufficit sententia  cuiusque, sed oportet ut fiat secundum iudicium sapientis, ut patet 2. Ethico. Item aliâs sequeretur, quòd plurima essent bella iusta ex utraque parte. Communiter enim contingit,  quòd principes gerant bellum mala fide, sed     credentes se iustam causam sequi: & sic omnes  bellantes essent innocentes, & per consequens  liceret interficere in bello. Item aliâs etiam Turcae & Saraceni gererent iusta bella aduersus  Christianos. putant enim se obsequium praestare Deo.
  
   ¶ Secunda propositio, Oportet[article 21] ad bellum  iustum magna diligentia examinare iustitiam  & causas belli, & audire etiam rationes aduersariorum, si uelint ex aequo & bono disceptare. Omnia enim sapienti (ut ait comicus) uerbis prius experiri oportet, quàm armis, &  oportet consulere probos, & sapientes uiros,  & qui cum libertate, & sine ira, aut odio, & cupiditate loquantur. Haud enim facilè uerum  cernitur (ut ait Crispus
        {Salust.}
) ubi illa officiunt.  Haec manifesta est. Nam cùm in rebus moralibus difficile sit uerum & iustum attingere, si negligenter ista tractentur, facilè errabitur, nec  talis error excusabit authores, maximè in re tanta, & ubi agitur de periculo & calamitate multorum, qui tandem sunt proximi, & quos diligere tenemur, sicut nosipsos.
  
   ¶ Secundum dubium, An[article 22] subditi teneantur  examinare causam belli, uel an possint militare nulla diligentia circa hoc adhibita, quemadmodum uictores exequi possunt decretum praetoris sine alia examinatione. De hoc dubio sit  prima propositio, Si subdito constat de iniustitia belli, non licet militare, etiam ad imperium  principis. Haec patet, Quia non licet interficere innocentem quacunque authoritate. Si hostes sunt innocentes in eo casu, ergo non licet  interficere illos. Item princeps peccat inferendo bellum in eo casu, sed non solùm qui malè  agunt. sed qui consentiunt facientibus, digni  sunt morte. ad Roma. 1.
        {Roma. 1.}
 ergo milites etiam mala fide pugnantes non excusantur. Item non licet interficere ciues innocentes mandato principis. ergo nec extraneos. Ex quo sequitur corollarium, Quòd[article 23] etiam si subditi habeant conscientiam de iniustitia belli, non licet sequi  bellum, siue errent, siue non. Patet, Quia omne  quod non est ex fide, peccatum est. ad Rom. 4.
        {Roma. 4.}
  
  
   ¶ Secunda propositio, Senatores[article 24] & reguli, & uniuersaliter qui admittuntur, uel  uocati, uel etiam ultro uenientes ad consilium publicum, uel principis, debent & tenentur examinare causam iniusti belli. Patet, Quia quicunque potest impedire periculum & damna proximorum, tenetur, maximèubi agitur de periculo mortis, & maiorum malorum, quale est in bello. Sed tales possunt consilio suo & authoritate causas belli examinantes, auertere bellum, si fortè iniustum est. ergo tenentur. Item si negligentia istorum bellum iniustum gereretur, isti uidentur consentire. imputatur enim alicui quòd potest & debet impedire, si non impedit. Item quia solus rex non sufficit ad examinandas causas belli: & uerisimile  est quòd potest errare, imò quòd errabit magno cum malo, & pernicie multorum. ergo non  ex sola sententia regis, imò noc ex sententia paucorum, sed multorum, & sapientum, & proborum debet geri bellum.
  
   ¶ Tertia propositio, Alii[article 25] minores qui non  admittuntur nec audiuntur apud principem  aut in consilio publico, non tenentur examinare causas belli, sed possunt credentes maioribus licitè militare. Probatur primò, Quia nec  fieri potest, nec expediret reddere rationem  negotiorum publicorum omnibus de plebe.  Item quia homines inferioris ordinis, etiam si  intelligerent iniustitiam belli, prohibere non  possent, & sententia eorum non audiretur. ergo frustra examinarent causas belli. Item quia  eiusmodi hominibus, nisi contrarium constiterit, sufficiens argumentum debet esse pro iustitia belli, quòd publico consilio & authoritate geratur. ergo non est opus illis ulteriori  examinatione.
  
   ¶ Quarta propositio, Nihilominus[article 26] possent  esse talia argumenta & indicia de iniustitia  belli, quòd ignorantia non excusaret etiam  huiusmodi subditos militantes. Patet, Quia  posset esse talis ignorantia affectata, & prauo  studio aduersus hostes concepta. Item aliâs infideles excusarentur, sequentes principes suos  in bello contra Christianos, & non liceret  illos interficere: quia certum est, quòd credunt se habere iustam causam belli. Item  excusarentur milites, qui crucifixerunt Christum ex ignorantia, sequentes edictum Pilati. Item etiam excusaretur populus Iudęorum, qui persuasus à maioribus, clamabat, Tolle, tolle, crucifige eum.
  
   ¶ Tertium dubium, Quid[article 27] faciendum cum iustitia  belli dubia est, hoc est cum in utramque partem  sunt rationes apparentes & probabiles. Prima  propositio, Quo ad ipsos principes uidetur, quod   si unus est in legitima possessione, quòd manente dubio non possit alius bello, et armis repetere. Vt, exempli gratia, si rex Francorum  est in legitima possessione Burgundiae, si etiam  est dubium an habeat ius ad illam necne, nonuidetur quòd Imperator possit armis repetere: & econtrario Rex Francorum Neapolim aut  Mediolanum, si dubium est cuius iuris sint. Probatur, Quia in dubiis melior est conditio possidentis. ergo non licet spoliare possessorem prore dubia. Item si res ageretur coram iudice legitimo, nũquam in re dubia spoliaret possessorem. ergo dato quod illi principes, qui praetendunt ius, sint iudices in illa causa, non potest licitè spoliare possessorem manente dubio de  iure. Item in rebus & causis priuatorum nunquam in causa dubia licet spoliare possessorem   legitimũ: ergo nec in causis principum. leges  enim sunt principum. si ergo secundum leges  humanas non licet in causa dubia spoliare legitimum possessorem, ergo meritò potest obiici  principibus, Patere legem, quam ipse tuleris.  Quod enim quisque iuris in alios statuit, ipse  eodem iure uti debet. Item aliâs esset bellum  iustum ex utraque parte, & bellum nunquam  componi posset. Si enim in causa dubia licet uni  armis repetere, ergo alteri defendere: & postquam unus recuperasset, posset iterum alius  reposcere. & sic nunquam esset finis bellorum  cum pernicie & calamitate populorum.
  
   ¶ Secunda propositio, Si[article 28] ciuitas, aut prouincia, de qua dubitatur, non habet legitimum  possessorem, ut si deserta est morte legitimi domini, & dubitatur an haeres sit rex Hispaniae,  aut rex Gallorum, nec potest certum sciri: iure uidetur, quòd si unus uelit componere, &  diuidere, uel compensare pro parte, quòd alter  tenetur recipere conditionem, etiam si sit ui  potentior, & possit armis totum occupare: nec  haberet iustam causam belli. Probatur, Quia  alius non facit iniuriam in pari causa, petendo  aequalem partem. Item in priuatis causis, etiam  in re dubia, non liceret totum occupare. Item  eodem modo bellum esset iustum ex utraque  parte. Item iustus iudex neutri totum addiceret & attribueret.
  
   ¶ Tertia propositio, Qui[article 29] dubitat de iure suo  etiam si pacificè possideat, tenetur examinare  causam diligenter, & audire pacificè rationes  alterius partis, si fortè possit certum scire uel  pro se, uel pro alio. Haec probatur, Quia iam  non bona fide possidet qui dubitat, & negligit scire ueritatem. Item in causa matrimoniali, si quis etiam legitimus possessor incipit dubitare ueritatem, utrum hęc mulier sit sua, uel  alterius: certum est quòd tenetur rem examinare. ergo eadem ratione in aliis causis. Item principes sunt iudices in propriis causis, quia non  habent superiores. sed certum est quòd si quis  contra legitimum possessorem opponit aliquid,  quòd iudex tenetur examinare causam. ergo  etiam principes in re dubia tenentur examinare causam.
  
   ¶ Quarta propositio, Examinata[article 30] causa quamdiu rationabiliter perseuerat dubium, legitimus possessor non tenetur cedere possessioni,  sed potest licitè retinere. Patet primò, Quia  iudex non posset eum expoliare: ergo non ipse  tenetur cedere, nec in toto, nec in parte. Item  in causa matrimoniali non tenetur cedere. ut  in c. inquisitioni. de sententia excommunic. & in c.  Dominus. de secundis nup. ergo nec in aliis causis. Et Adrianus
        {Adrianus.}
 expressè q. secunda quotlibet.  secundo tenet, quòd dubitans, licitè potest retinere possessionem: hoc quo ad ipsos principes in re dubia. Sed quo ad subditos indubio  belli iusti, Adrianus quidem quotlibeto secundo, ad primum argumentum principale dicit,  quòd subditus dubitans de iustitia belli, id est utrum causa, quae allegatur, sit sufficiens, uel  simpliciter an subsit causa sufficiens ad iudicandum bellum: non potest licitè etiam ad imperium superioris militare in tali bello. Probat, Quia exponit se periculo peccati mortalis. Item quia non est ex fide, quod secundum  doctores & ueritatem, non solùm intelligitur  contra conscientiam certam, aut contra opinatiuam, sed etiam contra dubiam.
  
   ¶ Sed sit quinta propositio, Primò non[article 31] est  dubium, quin in bello defensiuo liceat subditis  in re dubia sequi principem suum in bellum, imò  quòd teneantur sequi, sed etiam de bello offensiuo. Probatur primò, quia princeps, ut dictum est, nec potest semper, nec debet reddere subditis rationes belli: & si subditi non possint militare nisi postquam scirent iustitiam  belli, respublica periclitaretur uehementer, &  pateret iniurię ostium. Item in dubiis tutior sequenda est pars. sed si subditi in casu dubii non   sequantur principem suum in bellum, exponunt se periculo prodendi hostibus rempublicam: quod multo grauius est, quàm pugnare contra hostes cum dubio. ergo debent potiùs pugnare. Item manifestè probatur, Quia  lictor tenetur exequi sententiam iudicis etiam   si dubitet an sit iusta. contrarium enim esset ualde periculosum. Item hoc argumentum uidetur defendere Augus.
        {Augstu.}
 contra Manich. Iustus  si forte etiam sub rege homine sacrilego militet, rectè potest eo iubente bellare: si, quod sibi iuuetur, uel non esse contra Dei praeceptum,  certum est, uel utrum sit, certum non est 23. q. 1.  quod culpatur. Ecce August. diffinientem expressè, quòd si non est certum, id est si dubiũ  est an sit contra Dei praeceptum, quòd licitũ  est subdito bellare. Nec Adrianus se expedire  potest ab illa Augustini authoritate, quamuis se  in omnem partem tutat. sine dubio enim conclusio nostra est determinatio August. Nec ualet dicere, quòd talis debet tollere dubium, &  formare sibi conscientiam, quòd bellum sit iustum: nam stat quòd non possit sicut in aliis dubiis. Adrianus autem uidetur errasse in hoc, quod   putauit, si dubito an hoc bellum sit iustum principi uel contrarium, sit causa iusta huius belli,  quòd statim consequatur, quòd dubito utrum  liceat mihi ire ad hoc bellum nec ne. Fateor  enim quòd nullo modo licet facere contra dubium conscientiae, & si dubito, an liceat mihi  facere hoc, necne, pecco si faciam. sed non sequitur, dubito an sit iusta causa huius belli, ergo dubito an liceat mihi bellare, uel militare in     hoc bello. Imò oppositum sequitur. Si enim  dubito an bellum sit iustum, sequitur quòd licet mihi ad imperium principis mei militare.  sic non sequitur, lictor dubitat an sententia iudicis iusta sit, ergo dubitat an liceat exequi sententiam, imò scit quòd tenetur exequi. & dubito an haec sit uxor mea, ergo teneor ei reddere debitum.
  
   ¶ Quartum dubium est,[article 32] An possit esse bellum  iustum ex utraque parte. Prima propositio, Seclusa ignorantia manifestum est, quòd non potest contingere. Quia si constat de iure & iustitia utrius partis, nò licet in contrarium bellare, nec offendendo, nec defendendo. Secunda, Posita ignorantia probabili facti aut iuris  potest esse ex ea parte qua uera iustitia est, bellum iustum per se, ex altera autem parte bellũ  iustum, id est excusatum à peccato bona fide.  Quia ignorantia inuincibilis excusat à toto.  Item saltem ex parte subditorum saepe potest  contingere. Dato enim quòd princeps, qui gerit bellum iniustum, sciat iniustitiam belli, tamen (ut dictum est) subditi bona fide possunt  sequi principem suum: & sic ex utraque parte  subditi licitè pugnant.
  
   ¶ Sed ex hoc sequitur quintum dubium, Vtrũ  [article 33] qui ex ignorantia sequutus est bellum iniustum, si postea constiterit ei de iniustitia belli,  utrum teneatur restituere, siue loquamur de     principe, siue de subdito. Prima proposito, Si  quidem habebat probabilitatem de iustitia belli, tenetur adueniente notitia de iustitia, restituere ablata, quae non dum consumpsit, id est  quantum factus est locupletior: non autem quae   consumpsit, quia regula iuris est, quòd qui non   est in culpa, non debet esse in damnum suum:  sicut qui bona fide fuit in conuiuio lautissimo furis, & res furtiuae consumptae sunt, non  tenetur restituere, nisi fortè quantum domi  consumpsisset. Si autem dubitauit de iniustitia belli, sequutus authoritatem principis. Syluest. in uerb. bellum, primo, §. 9. dicit, quòd tenetur de omnibus, quia mala fide pugnauit.
  
   ¶ Sed sit secunda propositio conformiter ad  suprà dicta, Quòd nec iste tenetur de consumptis, sicut nec alius. quia (ut dictum est) licitè,  & bona fide pugnauit. Sed esset uerum, quod  Syluester dicit, si re uera dubitasset, an liceret  ire ad bellum, quia iam facit contra conscientiam.  Sed est multùm considerandum, quòd stat, quod   bellum sit iustum & licitum per se, illicitum  autem Christianis: stat enim quòd quis habeat ius ad recuperandam ciuitatem, aut prouinciam, & tamen ratione scandali fiat prorsus illicitum. cùm enim, ut suprà dictum est, bella  geri debeant pro bono communi, si ad recuperandam unam ciuitatem, necesse est quod sequantur maiora mala in repub. ut uastatio multarũ     ciuitatum, caedes magna mortalium, irritatio  principum, occasiones nouorum bellorum in  perniciem ecclesiae: item quòd paganis detur  opportunitas inuadendi & occupandi terras  Christianorum: indubitatum est quin teneatur princeps potiùs cedere iuri suo, & abstinere se bello. Clarum est enim quòd si rex Gallorum ex gratia haberet ius ad recuperandum  Mediolanum, ex bello autem & regnum Galliae, & ipsa prouincia Mediolanensis patientur  intoleranda mala, & calamitates graues: non  licet ei recuperare. quia bellum ipsum aut fieri  debet, uel propter bonum Galliae, aut Mediola  nenses. quando ergo econtra utriusque magna  mala ex bello futura sunt, non potest bellum  iustum esse.
  
   ¶ Circa aliam quaestionem quantum liceat in  bello iusto, sunt etiam multa dubia. Primum,[article 34] An  liceat in bello interficere innocentes. & uidetur quòd sic, quia filii Israël primò interfecerũt infantes, ut patet Ios. 6.
        {Iosue. 6.}
 in Iericho. & post  ea Saul 1. Reg. 15.
        {1. Reg. 15.}
 interfecit pueros in Amalec.  utrunque ex authoritate, & mandato Domini.  Quaecunque autem scripta sunt, ad nostram  doctrinam scripta sunt, ut patet ad Rom. 15.
        {Rom. 15.}
 ergo & nunc si bellum sit iustum, licebit interficere innocentes. De hoc dubio sit prima propositio, Nunquam[article 35] licet per se & ex intentione  interficere innocentem. probatur primo Exod. 23.     Insontem & iustum non occides. Secundò,  Fundamentum iusti belli est iniuria, ut suprà  ostensum est. sed iniuria non est ab innocentè: ergo non licet bello uti contra illud. Tertiò, Non licet in republica pro delictis malorum interficere innocentes: ergo etiam nec  pro iniuria malorum licet punire innocentes  apud hostes. Quartò, Aliâs iam bellum esset  iustum ex utraque parte, seclusa ignorantia:  quod esse non potest, ut ostensum est. Et patet consequentia, quia innocentes, certum est  quòd possent se defendere contra quemcunque conantem interficere. Et confirmatur totum hoc Deutero. 2.
        {Deutero. 2.}
 Mandauit filiis Israël, ut cùm  ui ceperint ciuitatem, alios quidem interficiant, parcant autem mulieribus, & paruulis. Ex quo sequi  tur, quod[article 36] etiam in bello contra Turcas non licet interficere infantes. patet, quia sunt innocentes.Imò nec foeminas inter infideles [infidelitas]. patet, quia quantum ad bellum spectat, pręsumuntur innocentes, nisi fortè constaret de aliqua foemina, quod esset in  culpa. Imò idem uidetur iudicium de innoxiis agricolis apud Christianos, imò de alia gente togata, & pacifica, quia omnes praesumũtur innocentes, nisi contrà constaret. Hac etiam ratione nec peregrinos, nec hospites qui uersantur apud hostes  quia praesumuntur innocentes, nec re uera sunt  hostes. Eadem ratione nec clericos, quia praesumuntur innocentes in bello, nisi constet de     contrario, ut cùm actualiter pugnat.
  
   ¶ Secunda propositio, Per[article 37] accidens autem etiam scienter aliquando licet interficere innocentes, putà  cùm oppugnatur arx, aut ciuitas iustè, in qua  tamen constat multos esse innocentes, nec possunt machinę solui & alia tela, uel ignis subiici  aedificiis, quin etiam opprimantur innocentes, sicut nocentes. Probatur, Quia aliâs non  posset geri bellum contra ipsos nocentes, &  frustraretur iustitia bellantium: Sicut econtrariò si oppidum oppugnatur iniustè, & iustè  defenditur, licet mittere machinas, & alia tela  in obsessores, & in castra hostium, dato quòd inter illos sint aliqui pueri aut fuerint innoxii.  Sed tamen est considerandum, quod paulo antè dictum est, quòd oportet cauere ne ex ipso  bello sequantur maiora mala, quàm uitentur per  ipsum bellum: si enim ad summam belli uictoriam parum confert expugnare arcem,  aut oppidum, ubi est praesidium hostium, &  sunt multi innocentes, non uidetur quòd liceat ad expugnandum paucos nocentes, occidere multos innocentes, subiiciendo ignem,  uel machinas, uel alia ratione, qua indifferenter  opprimantur innocentes cum nocentibus. Et  tandem nunquam uidetur licitum interficere  innocentes, etiam per accidens, & praeter intentionem, nisi quando bellum iustum expediri  & geri aliter non potest, iuxta illud Matth. 13.
        {Matt. 13.}
      Sinite crescere zizania, ne fortè colligentes zizania, eradicetis simul & triticum. Sed circa  haec potest dubitari, An[article 38] liceat interficere innocentes, à quibus tamen in futurum imminet periculum, putà, pueri Saracenorum sunt  innocentes: sed timendum meritò est, ne facti  adulti, pugnent contra Christianos, & inferant bellum cum periculo. Et praeterea etiam  togati puberes apud hostes, qui non sunt milites, praesumuntur innocentes: sed isti armabuntur postea in milites, & inferent periculum, an  liceat tales interficere. Et uidetur quòd sic, eadem ratione qua per accidens licet interficere  alios innocentes. Item Deuteron. 20. praecipitur filiis Israël, ut cùm expugnauerint aliquam  ciuitatem, interficiant omnes puberes, non est  autem praesumendum, quòd omnes essent nocentes. Respondetur ad hoc, licet posset fortasse defendi, quòd in tali casu possint interfici.  Tamen credo, quòd nullo modo licet, quia  non sunt facienda mala, ut uitentur etiam alia  mala maiora. & intolerabile est, quòd occidatur aliquis pro peccato futuro. Et praeterea  sunt alia remedia ad cauendum in futurum ab  illis, ut captiuitas, exilium, &c. ut statim dicemus. Vnde sequitur, quòd siue iam parta uictoria, siue in actu bellum geratur, si constat de  innocentia alicuius militis, & milites possunt  cum liberare, tenentur cum saluare. Ad argumentum in contrarium, respondeo, quod illud factum fuit  speciali mandato Dei, qui iratus, & indignatus  contra populos illos, uoluit perdere omnino.  sicut misit ignem in Sodomam & Gomorrham, qui deuoraret tam innocentes, quàm  nocentes: ipse autem est dominus omnium, nec  dedit hanc licentiam ex lege communi. Et ad  illud Deuterono. 20. posset eodem modo responderi: sed quia illic data est lex belli communis in omne tempus futurum, potiùs uidetur, quod   illud Dominus dixit, quia reuera omnes puberes reputantur in ciuitate inimica nocentes, &  non possunt distingui innocentes à nocentibus: ideo omnes possunt interfici.
  
   ¶ Secundum dubium est, An[article 39] liceat spoliare innocentes inter hostes: sitq́ue prima proposi. Certũ  est quod licet spoliare innocentes bonis & rebus,  quibus hostes aduersum nos usuri sunt, ut armis,  nauibus, machinis. Patet, Quia aliter uictoriam   consequi non possemus. quae est finis belli,  imo etiam licet accipere pecunias innocentum, & comburere, & corrumpere frumenta,  occidere equos, si ita opus est, ad debilitandum  hostium uires. Ex quo sequitur corollarium,  quòd si bellum sit perpetuum, licet indifferenter expoliare omnes apud hostes tam nocentes quàm innocentes: quia ex opibus. suorum  hostes alunt bellum iniustum, & econtra debilitantur uires eorum si ciues eorum spoliantur.
  
      ¶ Secunda propositio, Si[article 40] bellum satis commodè geri potest, non spoliando agricolas aut  alios innocentes, uidetur quòd non liceat eos  spoliare. Hoc tenet Syluest. in uerbo bellum. §.  10.
        {Syluest.}
 quia bellum fundatur in iniuria, ergo non licet iure belli uti in innocentes, si aliunde potest recompensari iniuriae. Imò addit Syluest.  quòd etiam si fuerit iusta causa spoliandi innocentes, quòd transacto bello, tenetur uictor restituere illis quicquid superest. Sed hoc non  puto esse necessarium: quia, ut infrà dicitur, si  iure belli factum est, omnia cedunt in fauorem   & ius, iustum bellum gerentium. unde si licitè  sunt capta, puto quòd non sunt obnoxia restitutioni. Dictum tamen Syluestri pium est, &  non improbabile. Spoliare autem peregrinos,  & hospites, qui sunt apud hostes, nisi constet  de culpa illorum, nullo modo licet, quia illi  non sunt de numero hostium.
  
   ¶ Tertia propositio, Si[article 41] hostes nolunt restituere res iniuria ablatas, & non possit, qui laesus est, aliunde commodè recuperare, potestundecunque satisfactionem capere, siue à nocentibus, siue ab innocentibus. Vt si latrones  Galli fecerint praedas in agrum Hispanorum,  & rex Francorum nolit cogere illos ad restitutionem, cùm possit, possunt Hispani authoritate principis spoliare mercatores Gallos, aut  agricolas quantum cunque innocentes: quia licet fortè à principio respu. aut princeps Gallorum non fuerit in culpa: iam est in culpa, quia negligit uindicare, ut ait Aug.
        {August.}
 qd improbè à suis  factum est, & princeps: laesus potest ex omni membro & parte reipu. satisfactionem accipere. Vnde literae marcharum, aut repraesaliarum, quae   à principibus in huiusmodi casibus conceduntur, non sunt per se iniustae, quia per negligentiam, & iniuriam alterius principis, concedit  laeso suus princeps, ut possit recuperare bona  sua etiam ab innocentibus. sunt autem periculosae, & praebent occasionem rapinarum.
  
   ¶ Tertium dubium, Dato quòd[article 42] non liceat  interficere pueros & alios innocentes, an saltem liceat ducere illos in captiuitatem, & seruitutem. Sitq́ue pro illius declaratione unica  propositio, Eodem modo licet ducere innocentes in captiuitatem, sicut licet spoliare illos,  quia libertas & captiuitas inter bona fortunae   reponuntur: unde quando bellum est talis conditionis, quòd licet spoliare indifferenter omnes hostes, & occupare omnia bona illorum,  etiam licet ducere in captiuitatem omnes hostes siue nocentes, siue innocentes. & cùm bellum aduersus paganos sit huiusmodi, quia est  perpetuum, & nunquam satisfacere possunt  pro iniuriis, & damnis illatis: ideo non est dubitandum quin liceat & pueros, & foeminas Saracenorum ducere in captiuitatem, & seruitutem. sed quia iure gentium inter Christianos  uidetur receptum, ut Christiani iure belli non  fiant serui (in bello quidem inter Christianos)  licet, si ita opus est, ad finem belli captiuos ducere etiam innocentes, ut pueros & foeminas:  non quidem in seruitutem, sed ut pro illorum redemptione pecunias recipiamus. Quod tamen   extendendum non est ultrà, quàm belli necessitas postulet, & consuetudo legitimè belligerantium obtinuit.
  
   ¶ Quartum dubium est, Vtrum[article 43] saltem obsides, qui uel tempore induciarum, uel per acto  bello ab hostibus recipiuntur, interfici possint,  si hostes fidem fregerint, & conuentis non steterint. Respondeo per unicam conclusionem,  Quòd si obsides aliâs sint de numero nocentum,  putà qui tulerunt contra eos arma, interfici iure possunt in eo casu. Si autem sunt innocentes, ex suprà dictis constat, quòd interfici non  possunt, ut cùm sunt pueri, aut foeminae, aut  alii innocentes.
  
   ¶ Quintum dubium, An[article 44] saltem in bello liceat interficere omnes nocentes. Pro responsione notandum est, quòd ut ex suprà dictis  patet, bellum geritur primò ad defendendum  nos & nostra. Secundò, ad recuperandum res  ablatas. Tertiò, ad uindicandum acceptam iniuriam. Quartò, ad pacem & securitatem parandam. His praemissis sit prima propositio, In     [article 45] ipso actuali conflictu pręlii, uel in oppugnatione, aut defensione ciuitatis licet indifferenter occidere omnes, qui contrà pugnant: & breuiter, quandiu res est in periculo. Hoc patet,  Quia aliter rem bene gerere non possent bellantes, nisi tollendo omnes impedientes, & contrà pugnantes. Sed totum dubium est, & difficultas, an parta iam uictoria, & ubi periculum  non est ab hostibus, an liceat interficere omnes  qui contrà arma tulerunt. Et uidetur apertè  quòd sic. Quia, ut suprà relatum est, inter praecepta militaria, quae Dominus dedit Deutero.  20.
        {Deutero. 20.}
 unum est, ut expugnata ciuitate hostium,  interficerent omnes habitatores. Verba illius loci sunt haec, Si quando accesseris ad expugnandam ciuitatem, offeres ei primùm pacem. Si receperit, & aperuerit tibi portas, cunctus populus, qui in ea est, saluabitur, & seruiet tibi  sub tributo: sin autem foedus inire noluerit, &  coeperit contrate bellum, oppugnabis eam.  Cumq́ue tradiderit Dominus Deus tuus eam   in manu tua, percuties omne quod in ea est  generis masculini in ore gladii, absque mulieribus, & infantibus.
  
   ¶ Secunda propositio, Parta[article 46] uictoria, & rebus iam extra periculum positis, licet interficere nocentes. Probatur, Quia (ut iam dictum  est) non solùm ordinatur bellum ad recuperandas res, sed etiam ad uindicandum iniuriam:     ergo pro iniuria praeterita licet interficere authores iniuriae. Item hoc licet in proprios ciues malefactores: ergo etiam in extraneos.  quia (ut suprà dictum est) belli princeps iure  belli authoritatem habet in hostes, sicut legitimus iudex, & princeps. Item, quia licet in praesentia non esset periculum ab hostibus, tamen  in futurum securitas non haberetur nisi timore supplicii hostes continerentur.
  
   ¶ Tertia propositio, Solùm[article 47] ad uindicandam  iniuriam non semper licet interficere omnes  nocentes. Probatur, Quia etiam inter ciues non   liceret, ubi etiam esset delictum totius ciuitatis, aut prouinciae interficere omnes delinquentes, nec in communi rebellione liceret occidere,  & perdere totum populum. Vnde pro simili facto  Theodosius ab Ambrosio ab ecclesia est prohibitus. hoc enim esset contra publicum bonum, qd   tamen est finis belli, et pacis. ergo etiam non licet  tollere omnes nocentes ex hostibus. Oportetergo habere rationem iniuriae ab hostibus acceptae, & damni illati, & aliorum delictorum. Et ex hac  consideratione procedere ad uindictam, & animaduersionem omni atrocitate, & inhumanitate seclusa. In hoc enim proposito Cice. 2. Officio.
        {Cicero 2. Officio.}
 ait, quod animaduertendum est in noxios quantum   aequitas & humanitas patiantur. & Salust,
        {Salust.}
 Maiores nostri religiosissimi mortales nihil uictis eripiebant, praeter iniuriae licentiam. Aliquando[article 48] etiam licet & expedit interficere omnes nocentes. Probatur, Quia etiam bellum geritur ad pariendam pacem, & securitatem: sed  aliquando aliter obtineri securitas non potest,  nisi tollendo omnes hostes: & hoc maximè uidetur contra infideles [infidelitas], à quibus nunquam illis conditionibus pax aequa sperari potest. Et  ideo unicum remedium est, tollere omnes, qui  contrà arma ferre possunt, modò iam fuerint  in culpa. Et ita intelligendum est illud praeceptum Deuter. Aliâs autem in bello contra Christianos non puto quod hoc sit licitum. Cùm enim  necesse sit ut ueniant scandala (ut habetur Matt.  18.) & bella inter principes, si semper uictor  interficeret aduersarios omnes, esset in perniciem generis humani, & Christianae religionis, & orbis citò in solitudinem redigeretur: nec bella pro bono publico, sed in publicam calamitatem perditè gererentur. Oportet  ergo ut pro mensura delicti sit plagarum modus, nec ultrà progrediatur uindicta, in quo  etiam habenda est ratio & consideratio, quòd  (ut suprà dictum est) subditi non tenentur, nec  debent examinare causas belli, sed possunt sequi principem suum in bellum, contenti authoritate principis, & publici consilii: unde pro  maiori parte, licet ex altera parte sit bellum iniustum, tamen milites qui ueniunt ad bellum,  & pugnant in bello, aut defendunt, uel oppugnant ciuitates, ex utraque parte sunt innocentes. & ideo cùm iam uicti sunt, & non est periculum ab illis, credo quòd interfici non possunt, ne unus quidem ex illis, si praesumitur,  quòd bona fide in praelium uenerunt.
  
   ¶ Sextum dubium, An[article 49] liceat interficere deditos aut captiuos, supposito etiam quòd fuerunt nocentes. Respondetur, quòd per se loquendo, nihil obstat quominus capti in bello  iniusto, aut dediti, si fuerunt nocentes, interfici possint, seruata aequitate: sed quia in bello  multa iure gentium constituta sunt, uidetur receptum consuetudine, & usu belli, ut captiui  parta uictoria (nisi fortè sint profugae) & periculo transeunte, non interficiantur, & seruandum est ius gentium eo modo, quo inter bonos uiros seruari consuetum est. De deditis autem   non lego, nec audio talem consuetudinem, imò  in deditionibus arcium ciuitatum, solent quise  dederũt, cauere sibi conditionibus, ut salua sint  capita, & salui mittantur: scilicet ueriti ne si simpliciter, & nullis conditionibus dedantur, interficiantur: & hoc aliquoties factum legimus. Vnde  non uidetur iniquum, ut si oppidum nihil cauendo  dedatur, quin mandato principis, aut iudicis,  aliqui qui fuerunt notiores, occidantur.
  
   ¶ Septimum dubium, Vtrum[article 50] omnia capta in bello iusto fiant capientium, & occupantium. Prima propositio, Non est dubitandum, quin omnia capta in bello iusto  usque ad sufficientem satisfactionem rerum ablatarum per iniuriam, & etiam impensarum,  quod fiant occupantium. Nec indiget probatione:  quia ille est finis belli, sed seclusa consideratione  & restitutionis & satisfactionis. Sed stando in  iure belli distinguendum uidetur: nam capta in bello aut suntmobilia, ut pecuniae, uestes, argentum,  aurum: aut immobilia, ut agri, oppida, arces.
  
   ¶ Secunda propositio, Mobilia[article 51] quidem iure  gentium omnia fiunt occupantis, etiam si excedant compensationem damnorum. hoc patet ex l. si quid in bello. & l. hostes ff. de capti.  & c. ius gentium. 1. distinctio. & eexpressius Instituta de rer. diuis. §. item ea quae ab hostibus. ubi  dicitur, quod iure gentium, quae ab hostibus capiuntur, statim nostra fiunt, adeò ut etiam liberi homines in nostram seruitutem deducantur. Et Ambros. libro de patriarch.
        {Ambro.}
 dicit, cum  Abraham occidit quatuor Reges, praedam quidem fuisse Abrahae uictoris, quanquam recusauit accipere, Genes. 14.
        {Genes. 14.}
 & 24. q. 5. Et confirmatur ex authoritate Domini, Deuterono. 25.
        {Deutero. 25.}
   ubi de ciuitate expugnanda dicit, Omnem praedam exercitui diuides, & comedes de spoliis hostium tuorum. Hanc sententiam tenet  Adrianus in quaestione de restitutione, in  particulari quęstione de bello. Et ita Syluest.
        {Syluest.}
   in uerbo, bellum, §. 1. &. §. 9. quòd qui iustè pugnat, non tenetur restituere praedam, 23. q. 7.  si de rebus. Ex quo infert, quòd capta in bello  iusto, non compensantur cum debito principali: ut tenet etiam Archi. 23. q. 2. Dominus noster. ita tenet Bar. in. d. l. si quid in bello: & hoc  intelligitur, etiam si hostis sit paratus aliis satisfacere de damno & iniuriis. Quod tamen limitat Syluest. & bene, quo usque secundum ę quitatem sit sufficienter satisfactum de damno &  iniuria. Non enim est intelligendum, quòd si  Galli exciderint unum pagum, aut ignobile  oppidum Hispaniae, quòd liceat Hispanis etiam   (si possint) praedari totam Galliam. sed pro  modo, & qualitate iniuriae arbitrio boni uiri.
  
   ¶ Sed ex hac determinatione sequitur dubium, An[article 52] liceat permittere militibus ciuitatem  in praedam. Respondetur, & sit tertia propositio, Hoc de per se non est illicitum, sed necessarium est ad bellum gerendum, uel deterrendos  hostes, uel ad accendendum militum animos.  Ita Syluest. §. 10.
        {Syluest.}
 Sicut etiam licet incendere ciuitatem ex rationali causa. Sed tamen quia ex  huiusmodi permissionibus sequuntur plurima multa saeua, crudelia praeter omnem humanitatem, quae à barbaris militibus committuntur, innocentum cędes & cruciatus, uirginum  raptus, matronarum stupra, templorum spolia: ideo sine dubio, sine magna necessitate, &  causa maximè ciuitatem Christianam praedae      tradere periniquum est. Sed si ita necessitas  belli exigat, non est illicitum, etiam si crudele  sit, quòd milites aliqua huiusmodi foeda, & illicita patrent, quae tamen duces & interdicere  & quàm possunt, prohibere tenentur.
  
   ¶ Quarta propositio, His omnibus non obstantibus, non[article 53] licet militibus sine authoritate praedas agere, aut incendia facere, quia ipsi non sunt  iudices, sed executores, & tenentur ad restitutionem.
  
   ¶ Sed de bonis & de rebus immobilibus maior difficultas est, & sit quinta propositio, Non   [article 54] est dubium quin liceat occupare & tenere agrum,  & arces, & oppida hostium, quantum necessarium est ad compensationem damnorum illatorum: putà si hostes diruerunt arcem nostram,  incenderunt ciuitatem, syluas, aut uineas, aut  oliueta: licebit occupare uicissim agrum hostium, aut arcem, aut oppidum, & tenere. Si  enim licet capere recompensationem ab hostibus pro rebus ablatis: certum est quòd iure diuino, & naturali, non plus licet hanc recompensationem accipere in rebus mobilibus, quàm  in immobilibus.
  
   ¶ Sexta propositio, Etiam[article 55] ad parandam securitatem, & uitandum periculum ab hostibus, licet occupare, & tenere arcem aliquam,  aut ciuitatem hostium necessariam ad defensionem nostram aut tollendam hostibus occasionem, unde possint nocere.
  
   ¶ Septima propositio, Etiam[article 56] pro iniuria illata, & nomine poenae, hoc est in uindictam, licet pro qualitate iniuriae acceptae multare hostes parte agri, aut etiam hac ratione occupare  arcem, aut oppidum. sed hoc, ut diximus, debet fieri cum moderamine, & non quantum uiribus & potentia armorum occupari & expugnari potest. Et si necessitas, & ratio belli postulat, ut maior pars agri hostium occupetur,  & plures ciuitates capiantur, oportet ut compositis rebus, & peracto bello restituantur, tantum retinendo, quantum sit iustum pro recompensatione damnorum, & impensarum, & prouindicta iniuriae, seruata aequitate, & humanitate, quia poena debet esse proportionata: & intolerabile esset, quòd si Galli agerent prędas  in pecora Hispanorum, uel incenderent pagũ  unum, quòd liceret occupare totum regnum  Francorum. Quòd autem hoc titulo liceat occupare, aut partem agri, aut aliquam ciuitatem hostium,  patet 1. Deut. 20.
        {Deuter. 20.}
 ubi datur licentia in bello occupandi ciuitatem, qui pacem recipere uoluerint. Item   malefactores intraneos licet punire hoc modo, scilicet priuare illos domo, aut agro, aut  aut arce pro rei qualitate. ergo etiam extraneos. Item   superior iudex potest commodè de multare authorem iniuriae, tollendo scilicet ab eo ciuitatem, aut arcem. ergo & princeps, qui laesus est, hoc     poterit, quia iure belli factus est tanquam iudex. Item imperium Romanum hoc modo &  titulo auctum & amplificatum est, occupando  scilicet iure belli ciuitates & prouincias hostiũ  à quibus iniuriam acceperant, & tamen imperium Romanorum tanquam iustum & legitimum defenditur ab August. Hieronymo, Ambro. Thoma, & aliis sanctis doctoribus. Imò  posset uideri approbatum à Domino in illo loco, Reddite quę sunt Caesaris Caesari, & à Paulo, qui Caesarem appellauit, & ad Roma. 13.
        {Roma. 13.}
 admonet potestatibus sublimioribus, & principibus subditos esse, & tributa pendere, qui  eo tempore omnes habebant authoritatem ab  imperio Romano.
  
   ¶ Octauum dubium, Vtrum[article 57] liceat imponere uictis hostibus tributa. Respondetur, quòd  sine dubio licet, non solùm ad compensandũ  damna, sed etiam ratione poenae, & in uindictam. Hoc satis patet ex supradictis ex illo loco Deutero. 20.
        {Deute. 20.}
 ubi dicit, quòd postquam ex  iusta causa accesserint ad expugnandum ciuitatem, si receperit eos, & aperuerit portas, cunctus populus, qui in ea est, saluabitur, & seruiet illis sub tributo, & hoc ius, & usus belli obtinuit.
  
   ¶ Nonum dubium, An[article 58] liceat deponere principes hostium, & nouos ponere & constituere, uel sibi retinere principatum. Prima propopositio, Hoc non passim, & ex quacunque causa belli iusti licet facere: ut patet ex dictis. Nam  poena non debet excedere quantitatem & rationem̃  iniurię, imò poenae sunt restringendae, & fauores ampliandi, quae est non solum regula iuris humani, sed etiam naturalis, & diuini: ergo dato quod   iniuria illata ab hostibus sit sufficiens causa belli, non semper erit sufficiens ad exterminationem principatus hostis, & ad depositionem legitimorum, & naturalium principum. hoc enim  esset prorsus saeuum & inhumanum.
  
   ¶ Secunda propositio, Non[article 59] est negandum  quin aliquando possint contingere sufficientes & legitimae causae uel ad mutandos principes uel ad occupandum principatum: & hoc  uel pro multitudine & atrocitate damnorum  & iniuriarum, uel maxime quando aliter securitas & pax ab hostibus obtineri non potest:  & immineret grande periculum reip. ab illis, nisi hoc fieret. Hoc patet. Si enim licet occupare  ciuitatem ex causa, ut dictum est, ergo tollere  principem ciuitatis. & eadem est ratio de prouincia, & principe prouinciae, si causa maior  contingat. Sed notam dum circa 6. 7. 8. & 9. dubium,  quòd aliquando, imò frequenter non solùm  subditi, sed etiam principes ipsi, qui re uera non   habent causam iustam, tamen bona fide gerũt  bellum, ita inquam bona fide, quòd excusantur ab omni culpa, putà cùm facta diligenti examinatione, ex sententia doctorum, & bonorũ  uirorum geritur bellum. Et cùm nemo debeat  sine culpa puniri in tali casu, quamuis liceat uictori recuperare res ablatas, & fortè impensam  belli: tamen sicut non licet parta uictoria quẽcunque interficere, ita nec ultra iustam satisfactionem occupare, nec exigere in rebus temporalibus. quia omnia alia fieri non possunt, nisi  nomine poenae, quae in innocentes cadere non  debet. Ex his omnibus possunt componi pauci canones, & regulae belligerandi. Primus canon,[article 60] Supposito quòd princeps habet authoritatem gerendi bellum, primùm omnium debet non quaerere occasiones, & causas belli: sed  si fieri potest, cum omnibus hominibus pacem  habere, ut Paulus praecepit ad Ro. 12.
        {Roma. 12.}
 debet autem recogitare, quòd alii sunt proximi, quos  tenemur diligere sicut nosipsos, & quòd habemus omnes unum communem Dominum,  ante cuius tribunal tenemur rationem reddere. Est enim ultimae immanitatis, causas quaerere, & gaudere, quòd sint ad interficiendum,  & perdendum homines quos Deus creauit, &  pro quibus Christus mortuus est: sed coactũ  & inuitum uenire oportet ad necessitatem belli. Secundus canon, Conflato iam ex istis causis bello oportet illud gerere non ad perniciem  gentis, contra quam bellandum est, sed ad consequutionem iuris sui, & defensionem patriae,     & reipublicae suae, & ut ex illo bello pax aliquando, & securitas consequatur. Tertius canon, Parta uictoria, & confecto bello, oportet moderatè, & cum modestia Christiana, uictoria uti, & oportet uictorem existimare se  iudicem sedere inter duas respub. alteram, quae   laesa est, alteram, quae iniuriam fecit: ut non tanquam accusator, sed tanquam iudex sententiam  ferat, qua satisfieri quidem possit reipublicae   laesae. Sed quantum fieri poterit, cum minima  calamitate, & malo reipublicae nocentis. & satis est, ut castigatis nocentibus, quantum  licuerit: & maximè, quia ut plurimum inter Christianos tota culpa est penes principes. Nam subditi bona fide pro principibus pugnant: & est periniquum, quod Poëta  ait, "Vt quicquid"   "delirant Reges,"   "plectantur"   "Achiui."    
  
   *  *   *  
  
  
[ *De matrimonio* ]
        REVERENDI PATRIS  fratris francisci à Victoria relectio De matrimonio.
  
     SVMMA.
  -    1 Matrimonium quid sit.  
  -    2 Matrimonij quotuplex finis.
  -    3 Ius conueniendi, ansatis sit ad matrimonij essentiam.
  -    4 Consensus inter uirum & foeminam, an sit de ratione  matrimonij.
  -    5 Matrimonium quantum ad sui essentiam quid sit.
  -    6 Matrimonij uinculum, quomodo ex lege naturali aut  diuina non contrahatur, nisi coniugum ipsorum consensu, licet Deus sine dubio, nullo consensu uiri & foeminae interposito, constituere possit.
  -    7 Matrimonium, quòd nulla authoritate humana possit constitui, nisi consensu contrahentium, probatur.
  -    8 Matrimonij consensus qualis sit, inquiritur.
  -    9 Canon, siue regula uniuersalis obseruanda, si ex aliquo pacto, aut stipulatione non statim ab initio oriatur matrimonium.
  -    10 Matrimonium siquis deceptus contrahat, an teneat.
  -    11 Ecclesia sicut aliquas personas sua authoritate reddit illegitimas ad contrahendum, an princeps hoc possit facere.  
  -    12 Authoris sententia pro dubio, An princeps secularis  possit ponere impedimentum matrimonio.
  
  
   DE MATRIMONIO uerba facturus sum, Patres grauissimi, uiriq́ue tum religiosissimi, tum ornatissimi. Nec enim mihi integrum fuit  per amicos & necessarios argumentum, quod     fueram meditatus, tractare, & mea professione, & uestra expectatione fortasse non indignum. Cùm enim superioribus diebus delata  esset in hanc uniuersitatem causa de matrimonio  illustrissimorum principum, regumq́ue Anglorum, atque per aliquot dies in illos grauissimo doctorum, atque magistrorum iactata senatu, atque uentilata fuerit: contenderunt à  me nonnulli mei inuicem studiosi, ut de ea reprima mea relectione dissererem: quibus, quia  negare non licebat, cùm recepissem, necessariũ  mihi fuit, ut hoc alieno aere hodierna die meexoluerem. Quanquam profectò tot se mihi  mala tam grauem causam aggresso obiecerũt,  ut non mediocriter timeam, ne prius quàm ad  illam penetrare possim, & tempore, & clepsidra, & uestra, quam mihi soletis pręstare, beneuola audientia destituar. Ergo utcunque res  cessura sit, uestrum erit, & si quod expectabatis, audieritis, & quae expectabatis, adhuc desideraueritis, meo nomini boni consulere, &  meis conatibus & studiis (ut hactenus fecistis) uel fauere, uel conniuere.
  
   ¶ Locus igitur à me relegendus in praesentiarum, & commentandus habetur Matth. 19.
        {Matth. 19.}
 &  infertur à Magistro sententia. 4. libro, Quod  Deus coniunxit, homo non separet. In cuius  loci explicatione tres erunt quaestiones & partes. In prima de constitutione matrimonii. In     secunda de impedimentis, in tertia de dissolutione agendum est. Et quia secundum Ciceronem 1. Officiorum
        {Cicero.}
, omnis, quę à ratione suscipitur de aliqua re institutio, debet à definitione proficisci: ideo ante omnia quaeritur[article 1] quid  sit matrimonium, an (ut quidam putant) matri  monium sit ius inter uirum, & foeminam, quo  mutuò liceat uti ad liberorum procreationem,  aut (ut simpliciùs dicam) ad copulam carnalem.  Et uidetur quòd sic: quia omnis usus foeminae   extra matrimonium est illicitus. ergo matrimonium est ius huius usus. Pręterea per matrimo  nium nihil aliud uidetur fieri, quàm quòd uir,  & mulier consequantur facultatem utendi inuicem corporibus suis, ad usus generationis:  & sic facultas haec nihil aliud uidetur esse, quàmius licitè utendi: ergo in contrarium est, quòd  matrimonium exigit inseparabilitatem, ut ex  themate huius disputationis patet, & Aposto.  1. ad Cor. 7.
        {1. Corin. 7.}
 His, qui matrimonio iuncti sunt,  praecipio, non ego, sed Dominus, uxorem à uiro non discedere: & si discesserit, manere innuptam, & uir uxorem non dimittat. Ad huius  dubii explicationem praemitto fundamentum  ex Aristo. 2. Phy. quòdres naturales, necessitates suas ex fine habent: matrimonium autem ab  Aristotele in libro Politi. inter naturalia computatur. Dicit enim quòd homo plus est animal coniugale, quàm politicum: & tamen dicit hominem esse animal ciuile. habet ergo suos  fines propter quos est institutum. Deus autem,  qui author, & institutor est matrimonii, illud  non frustra, sed propter finem condidit. Est  [article 2] autem duplex finis matrimonii secundum  Aristotelem. Primus, & potissimus, atque adeò  primarius, procreatio, & educatio prolis, &  in esse rationali, hoc est, ad uitam & uirtutem  ciuilem: quia dans formam, dat consequentia  ad formam, ut dicitur in libr. 1. De genera. Ea,  quae rei naturali conueniunt, inquantum talis est, ut ignis dat non solùm formam ignis,  sed & calorem, & alias proprietates ignis: sic  etiam ad patres spectat, non solùm dare substantiam, sed & quę hominis sunt, ut homo est, scilicet uitam secundum rationem, siue politicam.  Est enim homo natura animal ciuile, sicut &  ignis natura calidus: & ideò ad parentes spectat non solùm conferre necessaria ad uitam  naturalem, sed etiam ad uitam ciuilem. Alter  finis est, mutua obsequia, & officia inter uirũ  & foeminam. Sicut enim homo est animal in  firmum, & alterius operis egens, ideo est animal ciuile: ita quia non omnia munia ad uitam  hominum degendam sunt competentia, aut  omnino uiris, aut omnino foeminis, sed quaedam spectant ad uiros, ut arare, aedificare & similia, quaedam autem ad foeminas, ut nere,  pinsere: ideò iunguntur mares & foeminae.
  
      ¶ Loci primum fundamentum est ad omnia penè, quae in mea relectione disputaturus sum. Nam   secundum Aristotelem libro De anima, dubia  omnia contingentia de re aliqua, ex diffinitione illius soluenda sunt. Ea autem, quae sunt propter finem, optimè diffiniũtur per finem, quare & dubia incidentia de matrimonio ex fine  matrimonii explicanda sunt. Sic ergo dico, quod   [article 3] ad matrimonii essentiam non satis est ius conueniendi. Probatur, Nam si uagus concubitus esset  licitus, non satis esset ad rationem matrimonii. Patet, Quia illo posito, frustraretur talis  coniunctio utroque fine matrimonii. Probatur. Si enim etiam uagus concubitus esset licitus, scilicet liber congressus uiri cuiussibet cũ  qualibet foemina, suus finis haberi nullo modo posset. Nam certè pręterquam quòd ex tali  concubitu rara solet proles contingere, non  posset proles commodè, aut procreari, aut  educari, incerto scilicet patre, non solùm quo  ad ciuilem, sed & quantum ad naturalem uitam,  cum foemina sit infirmior, & improuidentior   sine uiro, quàm ut totam filiorum curam sustinere possit: & certus pater esse non potest,  si concubitus est promiscuus. & dato etiam, quod   una esset unius, sine tamen mutua obligatione impediretur adhuc uterque finis matrimonii. Nam neque procreatio prolis esset certa ex  libera coniunctione, neque educatio à parentibus, qui inuicem conuiuere non tenentur,  & instructio moralis esse uix posset, cum oporteret filium apud matrem educari propter naturales necessitates, & rursum à patre doceri,  qui tunc cum matre non habitaret. Praeterea  mutua obsequia & beneficia constare non possent, cùm omnis beneficentia ex amore proficiscatur, qui esse non posset uiri in foeminam,  quae alios uiros pateretur, nec foeminae in uirum, qui cum aliis rem haberet. Atque ideò dico, quòd praeter illud ius requiritur obligatio  mutua certi uiri ad certam foeminam, & perpetua ad procreationem liberorum. Probatur, Sine  tali obligatione non constabit finis matrimonii: ea autem posita, constabit: ergo illa exigitur.
        {Roman. 7.}
   Confirmatur ex Apost. ad Rom. 7. Mulier sui  corporis potestatem non habet, sed uir: similiter & uir potestatem sui corporis non habet, sed  mulier. ergo requiritur obligatio.
  
   ¶ Secundò dubitatur, & oritur dubium ex solutione primi dubii, An[article 4] de ratione matrimonii sit consensus inter uirum & foeminam. Et  uidetur quòd sic, Quia de ratione matrimonii  est obligatio, quae non potest prouenire, nisi  ex pacto, & consensu inter uirum, & foeminam.  ergo exigitur contractus, uel pactum inter foeminam, & uirum. Et confirmatur, Nam ex sententia omnium iurisconsultorum, & theologorum, matrimonium non transigitur, aut con   ficitur nisi consensu contrahentium, ut etiam  Magister expandit, & decreta allegat. ergo. In  contrarium est, quòd omne ius, quod alicui  competere potest ex pacto, potest conuenire  decreto legis superioris: in omnibus enim aliis  negotiis, ut effectus, & obligatio, quae nascitur ex contractu & pacto, potestaliunde oriri,  ut seruitus, quae ex pacto oriri potest, eadem  ex iure belli & aliis causis constituitur. Item  translatio haereditatis, quae pacto conficitur,  eadem aut iure praescriptionis, aut alio titulo  fieri potest. non ergo uidetur negandum quin  etiam obligatio maritalis, quae contrahentium  consensu, & pactione firmari solet, aliunde  etiam possit proficisci. Pro solutione huius dubii dico, quòd de ratione matrimonii, absolutè loquendo, non est contractus, nec consensus inter uirum & foeam. Probatur primò ex  illo principio apud theologos acceptissimo,  Quicquid Deus potest facere cum causa secunda,  potest se solo facere. si ergo pacto, & consensu  uiri, & foeminae constituitur matrimonium:  ergo Deus se solo posset facere illam obligationem, non ex consensu, aut pacto aliquo uiri & foeminae, si mutuò utrũque obligare posset ad coniunctionem maritalem, eodem modo, sicut pacto & coniũctione coniuncti erant.  Confirmatur, Quia Deus habet maius dominium super uirum & foeminam, quàm ipsi inter     seipsos: si ergo ipsi habent tradendi sui corporis potestatem: ergo etiam Deus. & tale matrimonium esset eiusdem rationis cum matrimonio ex pactis & consensu constituto: quia est  obligatio eiusdem rationis, & ad eosdem fines:  atque hoc negare, perinde esset ac si quis contenderet murem à sole generatum, non esse uerum  murem eius dem rationis cum mure genito à  patre: quod olim à legitima philosophia explosum est. Confirmatur, Dominus pręcepit Oseę. 1.
        {Oseae. 1.}
   Sume tibi uxorem fornicariam, & fac tibi filios  fornicationis. ex eo praecepto si fuisset de certa foemina, potuisset Oseas illam etiam inuitam   in uxorem accipere, quia iam erat facta ipsius,  quod egregiè factum asserunt. atque hoc pacto non est necesse recurrere ad diuinam dispensationem in praecepto de fornicatione: quia  Deus fecit, sciliceteam propriam Oseae uxorem.  quod etiam matrimonium uidetur ex serie prophetiae dicenti, ubi illam uxorem uocauit, ut  quid ergo non potuit etiam mutuò alterum in  alterius tradere potestatem? Confirmatur ultimò, Inter primos parentes fuit uerum matrimonium, de illis enim dictum est, Propter hanc  relinquet homo patrem, & matrem, &c. & praecepit illis Dominus, Crescite, & multiplicami  ni. & Adam dixit, Mulier, quam dedisti mihi,  dedit mihi de ligno, & comedi, & tamen Scriptura non meminit pacti inter ipsos. ergo authoritate diuina fuerant coniuncti, quia Dominus in Euangelio dicere uidetur, Quod  Deus coniuxit, homo non separet. Nec potest  dici, quòd factum est per illa uerba, Hoc nunc  os ex ossibus meis, & caro de carne mea: quamobrem relinquet homo, &c. Nec unquam mihi  placuit expositio illorum, qui ita dicũt. Nam  primùm illa fuerunt uerba solius Adae, qui matrimonium solus facere non poterat. Deinde  illa uerba uidentur esse post factum matrimonium. Habeo ergo pro certo, nec puto cuiquam  dubitandum quin authoritate diuina posset  constitui matrimonium eiusdem rationis: sicut si consensu partium contraheretur, & forsam ita factum fuit. Palud. uerò in 4. dist. 26. q. 11.  articu. 2.
        {Palud.}
 dicit, quòd fortasse illud matrimoniũ  Deus fecit inter Adam & Euam ipso dormiente, quod euigilans cognouit factum in se, &  prophetauit faciendum in aliis: uerius tamen,  inquit, est, quòd non fuit à Deo immediatè,  sed sibi fuit inspiratum, quòd consentiret, &  ipso euigilante consentirent mutuò, & sic secutum est uinculum. Sed ipse hoc dicit, nec tamen probat. Vide S. Tho. dist. 27. q. 1. arti. 2. q.  1. ad. 2. & dist. 33. q. 1. arti. 2. ad 5. & dist. 27. q. 1.  arti. 1. q. 3. Itaque ex omnibus ultro, citróque  iactatis, duo sunt, quae pro compertis haberi  possunt. Primum est, quòd[article 5] matrimonium  quantum ad suam essentiam nihil aliud est,     quàm uinculum, siue mutua uel indiuidua, id est  perpetua obligatio uiri certi, ad certam foeminam, ad procreationem liberorum, siue ad  usus generationis: ita ut per procreationem intelligamus & filiorum, & familiae institutionem. Secundum est, quòd hoc uinculum licet  Deus quidem sine dubio, nullo consensu uiri,  & foeminae interposito constituere possit, ex  lege tamen naturali, & diuina non contrahitur, nisi coniugum ipsorum consensu.
  
   ¶ Sed contra praedicta arguitur. Nam in contractu sponsalium est mutua obligatio ad usum  matrimonialium: & tamen non est matrimonium: ergo non tota ratio matrimonii consistit in mutua obligatione, sed exigitur aliquis  contractus, uel consensus. Respondeo, Primũ  nego, quòd in contractu sponsalium sit mutua obligatio saltem immediata ad usus matrimonii. Non enim potest esse obligatio ad rem illicitam. Sola autem obligatione desponsalium stante, non   est licitus usus matrimonii, imò esset fornicatio, cum exigatur consensus de praesenti. Est autem   in sponsaliis obligatio ad contrahendum matrimonium, in matrimonio autem est obligatio immediata ad usus matrimonii, & est actualis traditio corporis, unde nascitur talis obligatio: & ita intelligendum est, quòd ratio matrimonii consistit in mutua traditione corporis, & obligatione ad usum corporis. sed traditio intelligitur à quocunque fiat: uihil enim  refert an fiat ab ipsis, qui traduntur, an à superiori. Secundò dico, quòd per obligationem intelligo non solum ius, sed uerum dominium. non enim  ita uxor debet uiro corpus uel usum corporis,  sicut qui pecuniam ex aliqua stipulatione debet,  quae quidem debitoris, non creditoris est, quamuis  debita sit: sed corpus uxoris non est uxoris, sed  uiri, & econtra: ut Paul. dicere uidetur. Vnde etiam   matrimonium non solùm est mutua obligatio,  sed translatio corporis ad usus generationis.
  
   ¶ Verum ex hoc loco oritur latus disputationis campus.[[6]] Si enim ita est, ut de ratione matrimonii non sit aut contractus aliquis, aut  consensus coniugum, sed satis est mutua obligatio ad usus naturales cum actuali traditione  corporis: & hoc ipsum Deus uniuersorum dominus non solùm potest facere, non expectata cuiusuis authoritate, sed etiam aliquando  fecit: an potestatem istam reliquerit reipub. uel  ecclesiae, an ecclesia, uel Imperator posset constituere matrimonium sine consensu, ut scilicet possit ex causa foeminam uiro in uxorem dare, aut utroque, aut certè altero inuito. Et uidetur quòd sic, quia in omnibus aliis negotiis  omne ius, quod conuenit alicui ex pacto uel  consensu, potest conuenire ex ordinatione legis. Tam enim in repub. seculari, quàm in ecclesiastica inuenitur potestas transferendi ex legitimis causis dominium rei ab uno ad alterum dominium, priori domino inuito. Cur hanc potestatem in hac una re coarctamus, & contrahimus,  ut non possit ecclesia ex quacũque causa dare uiro ius & potestatem in corpus foeminae, aut eco  trá? potest si quidem princeps domum, agrum,  equum, pecuniam unius legitimi domini ob criminis, aut stipulationis, aut alicuius conditionis  causam trans ferre in nouum dominum, priore etiam   reclamante: cur ecclesia hoc non poterit ex probabili & iusta causa facere de corpore subditorum? Posset ergo ecclesia constituere, ut post sponsalia & copulam esset matrimonium, Confirmatur,  Si hoc non posset ecclesia, esset propter uinculum   inter uxoratos: sed maius uinculum est redigere  aliquem in seruituteem: & tamen hanc potestatem non   negamus, imò & parentes possunt liberos in  seruitutem dare, ius fasq́ue aliquando fuit, cur ergo hanc potestatem in matrimonio, scilicet hominis, tradendi tam obstinatè negamus? Praeterea Aristoteles in Politicis
        {Aristo.}
 dicit quòd homo  plus est reip. quàm sui ipsius. ergo respublica  habet maius dominium super istum, quàm  ipsemet. sed ipse potest se obligare: ergo si indiget respublica persona istius ad istos usus, scilicet matrimonii, uidetur quòd possit uti illo  etiam inuito, sicut posset illum etiam exponere morti propter salutem totius communitatis. Quòd si maximè obuiam eatur huic disputationi per hoc, quòd non idem ius sit superioribus in res hominum aut in corpora aut in personas eorum, non tamen satis uidetur res expediri. Nescio enim unde exploratum habeatur, non residere hanc potestatem in superioribus, cum tamen eis uitae & mortis potestatem non negemus: quod maius uidetur, quàm collo candi  uxorem uiro. Praeterea, ecclesia uidetur hoc iam  fecisse, quia habetur in c. si conditiones, de conditionibus appositis, siquis contrahat cum conditione impossibili, uel turpi, habetur pro matrimonio, dummodo illa conditio non sit contra substantiam matrimonii, ut, contraho tecũ  si me feceris Deum, uel, si Petrum occidas, tunc  est uerum matrimonium, & tamen est sine consensu. ergo, &c. Nec sufficit dicere, quòd illud  matrimonium est praesumptum, quia nulla uidetur praesumptio inter eum, qui apposuit impossibilem conditionem. Item, & certè fortiùs,  ecclesia potest facere aliquem monachum professum etiam inuitum: & tamen hoc est maius  uinculum, cùm dirimat matrimonium. ergo  etiam poterit ecclesia facere ex non marito maritum. Maior probatur ex 1. c. de regularibus, libro  6. ubi decernitur. Si quis perseuerauerit in monasterio scienter, & uoluntariè, habeatur pro  professo etiam sine consensu: & est uerus monachus, etiamsi nolit: nec est professio praesumpta, sed  uera, & est obligatus in foro interiori. Et certe oporteret ostendere hanc exceptionem, unde  scilicet habeatur, quod omnia alia quae fieri possunt per contractum uoluntarium, possunt fieri authoritate superioris, & hoc solùm non potest. Item si hoc negatur ecclesiae propter nimiam libertatem, quam Deus uoluit esse in matrimoniis contrahendis, contrà, Ecclesia cogit  per excommunicationes, & alias poenas sponsalia ad contrahendum matrimonium, quod  adimit libertatem: imò posset princeps statuere poenam mortis si quis non duceret sponsam.  ergo postquam hoc modo potest adimere libertatem, quare negatur, quòd possit prorsus inuito matrimonium constituere? Item si Christus potuit (ut certum est) hanc potestatem dare ecclesiae, uidetur quòd saltem in casu dederit, putà si tota ecclesia periclitaretur nisi filius  regis duceret filiam Turcae, aliâs Christianam,  & uolentem, & ille nullo modo uult, quare  papa non poterit eum cogere? cogere inquam,  hoc est obligare tantùm, acsi omnino duxisset illam. Item in illo casu uel simili potest ecclesia praecipere ut ducat, & excommunicare  nisi ducat. hoc autem omnino tollit libertatem, cùm nullo modo possit euadere damnationem nisi ducat. ergo non obstat libertas,  quin possit ecclesia constituere uerum matrimonium. Item quae à Deo sunt, ordinata sunt,  ad Rom. 13.
        {Roma. 13.}
 & Genes. 1.
        {Genes. 1.}
 Vidit Deus cũcta, quae      fecerat, & erant ualde bona, sed hoc expediret  multùm reipu. ut talis potestas esset in superioribus, cùm aliquando esset remedium ad  constituendam pacem, tollendum bella intestina. Et confirmatur, Casu quo essent decem homines, & foeminae, ut tempore Noë, quare non   posset cogi uir ad accipiendum uxorem, ut  Noë filios suos & filias? certe non uideretur  intolerabilis error, siquis uellet defendere quod   post sponsalia posset ecclesia matrimonium  constituere, & obligare aliquem, sequuta copula, altero etiam inuito.
  
   ¶ Sed quia Theologis non licet in suis disputationibus, sicut iurisconsultis aliquid insolens, nouum & inauditum contra maiorum authoritatem asserere: ideò secutus communem  opinionem teneo, quòd[article 7] matrimonium nulla authoritate humana potest constitui, nisi  consensu contrahentium. Probatur, Ex tali coniunctione frustraretur utroque fine matrimonium. ergo ecclesia non potest. Assumptum probatur. Prius enim finis matrimonii, scilicet procreatio prolis, & educatio certè esse non posset  inter inuitos, & se non inuicem amantes, cùm  commercium matrimoniale sit magnum signum amoris. Et probatur hoc, Paul. ad Ephe. 5.
        {Ephes. 5.}
   & Colos. 3.
        {Colos. 3.}
 commendat uiris ut diligant uxores suas. & Dominus in Genesi, Propter hanc,  &c. quia scilicet non possunt matrimonialia     officia impendi sine mutuo amore, & animorum concordia, quae inter eos, qui inuiti iuncti essent, malè coalescere posset, coniugibus  malè inter se conuenientibus, & de liberis diuersa sentientibus. Secundò, Etiam finis multo  minus consequi posset. nam officia, & mutua  obsequia nisi ex amore proficisci non possunt,  qui contigere aut uix, aut nunquam posset, si  matrimonia inter inuitos constituerentur. Confirmatur, Quia potestas humana omne uinculum quod potest constituere, potest dirimere.  Sed ecclesia non potest dirimere uinculum matrimonii: ergo nec constituere. Maior patet,  Quia in omnibus aliis translationibus rerum  sicut potest princeps rem transferre inuito domino, ita etiam post translationem postea inuito secundo, priori domino restituere, non obstante quacunque possessione, & usu rei: ita quod   eandem potestatem habet ad rescindendum  contractum, sicut ad constituendum: sed non  potest papa rescindere contractum matrimonii, saltem partibus inuitis, uel post matrimonii usum: iuxta illud, Quod Deus coniunxit, &c. ergo. Et certè nulla ratio est, ut  ex aliqua causa ecclesia posset matrimonium constituere inuitis parentibus, rescindere autem etiam ipsis poscentibus nullo casu possit. Tertiò, Si eodem tempore  Petrus per uerba de praesenti contraheret cum     Maria, & Papa traderet in matrimonium Mariam Iohanni: tunc uel nullum esset matrimonium, uel illa esset uxor duorum. Patet, Ibi sunt  duae causae sufficientes ad constituendum matrimonium. ergo uel utraque habet effectum:  & sic illa erit uxor duorum: uel se mutuò impediunt, & tunc nullum esset matrimonium:  & tũc nunquam sciri posset, an aliquod sit uerum matrimonium, uel non, quia dubitari posset an papa uelit eam tradere alteri. Et si dicas,  quòd in eo casu authoritas superioris maior  est, & per consequens illa esset uxor Iohannis:  contrà, & est quartum argumentum, Si hoc  papa potest, ergo & quilibet episcopus in sua  dioecesi. nescio enim quid papa posset in tota  ecclesia, quod non possit episcopus in suo episcopatu, nisi fortè in illis quae de se spectant ad  uniuersalem ecclesiam, ut determinatio fidei:  omnia enim alia quae papa potest, uidetur episcopus etiam posse, nisi quòd in aliquibus potestas eorum contracta est iure, ut in dispensationibus uotorum, & impedimentorum matrimonii. Quintò, Ecclesia nunquam usa est  hac potestate, nec in lege naturae, nec in lege  scripta, nec in lege euangelica, cùm tamen non  sit dubitandum quin aliquando expediret uti  hac potestate: ergo signum est non esse talem  potestatem in ecclesia. Sextò, Ecclesia cogit aliquem ad contrahendum matrimonium, ut post     sponsalia, & tamen nolentes non iunget tanquam coniuges: & tamen in omnibus aliis siquis nollet reddere debitum, cogitur facto ad  reddendum debitum, non solùm decretis &  poenis. Ergo si ecclesia posset dare maritum  puellae ipsa inuita, deberet post sponsalia, etiam   si nollet, tradere eam in manus uiri: quod tamen nunquam tentauit facere.
  
   ¶ Ad argumenta in contrarium patet quid dicendum. Dicimus enim quòd in omnibus aliis  translationibus, & uinculis non impeditur finis propter quem inuentae & institutae sunt  In proposito autem (ut ostensum est) omnino tolleretur finis matrimonii. Secundò dicimus, quòd in aliis translationibus si fortè post  factum sequatur maius inconueniens, potest  remedium adhiberi. Possunt enim reuocari  in priorem aut meliorem statum, matrimoniũ  autem semel ritè perfectum dirimi, aut reuocari non potest. & ideò non est tantum periculum si fiant sine consensu eorum, ad quos spectant: & ideò etiam timor impedit matrimonium, & non alia. Tertiò etiam uidetur potissima ratio, quia in omnibus aliis negotiis idem   effectus sequitur si aliqua translatio fiat authoritate superioris, uel hominum uoluntate, &  pacto. in eosdem enim usus & domus, quam  aliquis sibi uendicat authoritate legis, aut praescriptione, aut quouis alio legitimo titulo ac     si habuisset emptione, aut donatione dominii.  & idem est de pecunia, & omnibus aliis: matrimonium autem in eos usus Deus & natura constituerunt, qui nisi à uoluntariis exigi nullo  modo possunt. Nunquam enim quisquam inuitus operam liberis dare poterit procreandis,  aut procreatos educare, & instituere. Quare  omnino si maximè princeps, aut ecclesia posset uiro uxorem, aut econtra mulieri maritum dare, omnino ea donatio inefficax esset, etiam  in illos effectus, aut usus: quare prorsus uana  esset huiusmodi potestas. secus autem est de  Deo, qui non solùm corpora, sed animas, &  corda habet in potestate, & suo nutu mortales  in quacũque officia uoluerit, uolentes aut nolentes trahere: & non minorem potestatem habet ad  iungendum inuicem corpora uinculis coniugalibus, quàm animas mutua beneuolentia, et  amore. Quartò dicimus, quòd in tali necessitate, qua teneretur quis uxorem ducere, respu.  posset quidem huiusmodi compellere, sed si omnino nollet, non posset inuito uxorem dare:  unde non excusantur filiae Lot ideò, quod etiam credentes fortasse nullos alios superesse in genere  humano, ingressae sunt ad patrem, non solum quia  incestae, sed quia ad non suum uirum accesserunt.
  
[ *Secundo puncto primae partis* ]
     De secundo puncto primae partis.
  
   SED RESTAT inquirere,[article 8] Qualis sit  iste consensus matrimonii. Nec tamen est     in animo omnia, quae de consensu maritali à  doctoribus disputantur, tractare (esset enim infinitum) sed solùm unicum locum delegi, de  quo iurisconsulti, & Theologi ambigunt, &  contendunt, & adhuc sub iudice lis est, An scilicet contractus per uerba de praesenti, & consensu interposita conditione de futuro, adueniente illa conditione, matrimonium teneat,  non reuocato priori consensu, ut, Accipio te  in uxorem, si pater tuus consenserit: uel, si pater tuus obierit. & uolumus etiam, quòd contractus fiat cum intentione contrahendi matrimonium posita conditione. Et quidem illustres, & celeberrimi doctores pontificii iuris  defendunt assertoriam partem, prorsus affirmantes firmari eo casu matrimonium adueniente conditione, nec opus esse nouo consensu,  aut contractu. Panormita.
        {Panormita.}
 c. de illis. de conditio. apposit. Hosti.
        {Hostien.}
 in summa, quod etiam sentiunt theologi non ignobiles, inter quos uidetur esse Petrus Palustris
        {Petrus Palust.}
, author alioqui quantiuis pretii, in 4. d. 29. q. 2. ad 2. & ad 3. & contendunt argumentis hoc confirmare. Primùm  in omnibus aliis contractibus conditionatis,  adueniente conditione, manet contractus absolutus, nullo consensu requisito. ut si contrahatur sic, Do tibi centum libras ferri, si nauis mea  salua uenerit: do domum, si nuptui dederis filiam: uendo agrum, si pater obierit: conditione posita tenet contractus. ergo etiam in matrimonio. Secundò si hoc negetur matrimonio  quod conceditur aliis pactis, hoc esse non potest, nisi ratione libertatis singularis, quae in  matrimoniis prae aliis exigitur, sed hoc ipsum  est contra libertatem scilicet non posse contrahere cùm uoluerit, & pro tempore quo uoluerit, & sicut uoluerit. ergo siquis nuuc uult  contrahere pro crastina die, & non pro hodie,  omnino uidetur contra libertatem, quòd impediatur. Praeterea ille contractus non est sponsalium: ergo est matrimonialis. Consequentia  est nota. Antecedens probatur, Quia si esset  sponsalium, uel pro tempore quo fit, uel pro  tempore conditionis. Non primum, quia quod  impedit matrimonium, impedit sponsalia, scilicet effectus conditionis: nec secundum, quia  contractus sub conditione quando ponitur  conditio, manet purus, id est, acsi esset sine conditione: ut sic, Contraho tecum, si habes licentiam patris tui: si conditio adest, tantùm ualet,  sicut, Contraho tecum absolutè sine conditio  ne. ergo pro tempore, quo ponitur conditio,  iam contractus ille manet absolutus, & per  consequens est matrimonium. Confirmatur,  quòd non sint sponsalia pro nunc: quia ex illo  contractu non nascitur publicae honestatis iustitia. unde habetur c. unico de sponsalibus, libro 6. de sponsalibus conditionatis, quòd non     contrahitur publicae honestatis iustitia, nisi purificatus fuerit contractus per conditionis euentum, & tamen ex sponsalibus nascitur publicae   honestatis iustitia. Item contractus nihil efficit nisi ex intentione contrahentium, sed  isti intendunt efficere matrimonium, & non  sponsalia. ergo si non efficiunt matrimonium,  nihil efficiunt: cuius contrarium patet, quia talis obligatur illo contractu posita conditione,  ut dicitur in casu superiori. Praeterea, Si talis  contractus fieret tempore, quo ponitur conditio, esset uerum matrimonium. Sed idem uidetur operari ille contractus praeteritus, si interim non est reuocatus, sicut si nunc esset. ergo uidetur quòd faciat matrimonium. Sextò arguitur in c. de illis. de con ditionibus appositis.  dicitur enim quòd si quis his uerbis iurauerit  foeminam se ducturum uxorem, si dederit pecuniam: si non dederit non est reus, nisi consensus de praesenti interuenerit: licet copula  carnalis fuerit subsequuta. ergo à contrario sensu, si sit consensus, erit reus periurii. Sed in proposito, ut supponimus, est consensus de praesenti: ergo erit matrimonium. Item, si contraho tecum crastina die, adueniente crastina die,  uidetur quòd sit matrimonium, non pro nũc,  sed pro crastina die. Probatur, Sicut si dicat, Si  crastina dies fuerit, uel si sol oriatur cras, duco  te in uxorem, est matrimonium. ergo etiam     cum alia conditione, si adueniat conditio, quae   suspendit contractum, uidetur contractus purus, & per consequens matrimonium. Idem  enim uidetur dicere pro crastina die, & pro teempore, quo dederis mihi centum. Praeterea, Siquis contraheret his uerbis, Contraho tecum  si consentias ut contrahas mecum, ipsa respondente, Contraho, est uerum matrimonium, &  tamen illa conditio est etiam de futuro: ergo  à simili si dicat, Contraho tecum si intra annum  consenseris, posita conditione, erit uerum matrimonium. Assumptum probatur, Nam in contractu matrimonii ita uidetur contingere,  quòd alter prius dicat Consentio, & ad ueniente consensu alterius, perficitur matrimonium:  unde semper uidetur quòd efficacia consensus dependeat à futuro.
  
   ¶ In contrarium est omnis sententia theologorum, ex quorum authoritate, & doctrina  pono canonem uniuersalem, Si[article 9] ex aliquo pacto, aut stipulatione non statim ab initio oritur matrimonium, quicquid postea superuenerit, siue sit aetas, siue copula carnalis, siue dispensatio super impedimentum, siue conditio apposita contractui, nunquam erit matrimonium,  nisi de integro omnia ponantur, quae necessaria sunt, & de essentia matrimonii. Vnde dico,  quòd ad legitimum matrimonium, & uerum,  sicut sufficit, ita exigitur mutuus consensus expressus, & purus in praesenti, hoc est pro tempore, pro quo contrahunt, & pro tempore pro  quo matrimonium conficitur: & sic in dubio  oblato sunt sponsalia, & etiam adueniente conditione. Probatur primò, Matrimonium est sacramentum nouae legis, quod non uidetur dependere de futuro, & ratihabitio non efficit sacramentum. ergo. Patet (ut habetur in c. super  eo. de conditionibus appositis) Talis superueniente conditione non est matrimonium, quia  tunc si matrimonium iam esset ratum, & integrum, non esset cogendus ad contrahendum,  sed ad cohabitandum, uel consummandum matrimonium. ergo talis contractus non habetur  pro matrimonio. Praetera, Matrimonium conficitur ex consensu. sed ille consensus non fuit  sufficiens: ergo nec est sufficiens posita conditione. Praeterea, Si talis ante aduentum conditionis reuocet consensum, iam non est matrimonium, ut etiam authores conae sententiae tenent. ergo nec nunc etiam si non dissentiant. Probatur ista consequentia, Quia dissensus non tollit, nec irritat uirtutem contractus, ergo si contractus habeat uim conficiendi matrimonium,  non obstante dissensu, efficit matrimonium.  Quòd uerò dissensus non irritet illum contractum, patet. Quia non obstante quocumque  dissensu, compelletur ad contrahendum, ut uidetur ex illo c. super eo. aliâs contractus conditionalis esset nullius roboris, si per solam uoluntatem alterius contrahentium rescinderetur. Praeterea, Si tenetur contrahere cum alia ante aduentũ  conditionis, tenebit matrimonium. ergo etiam adueniente conditione non tenet matrimonium cum   prima. Probatur consequentia, Quia sine dubio  si quis habet potestatem contrahendi cum alia,  habet potestatem non contrahendi cum ista.
  
   ¶ Ad argumenta autem in contrarium dico ad primum, quod certè ex natura contractus non habetur,  quod adueniente conditione, sit translatio rei, cùm  primus contractus solum uideatur promissiuus,  sed hoc disponitur lege, quod qui promisit, uelit  nolit stet promissis, quod (ut suprà dictum est)  in matrimonio leges disponere non possunt.  Vel potest dici absolutè, quod in aliis negotiis tenet contractus adueniente conditione, non autem in matrimonio propter summam illam libertatem, quam Deus uoluit esse in matrimonio, ut  scilicet quicumque nondum habet uxorem, sit in  eius libertate, & potestate uel accipere, uel non   accipere. quare cùm etiam secundum aduersarios  talis ante aduentum conditionis non haberet uxorem, in eius potestate est ducere, aut non ducere:  & per hoc patet solutio ad secundum. Ad tertium.  dico, quod tale pactum est sponsalia pro nunc, & pro  tem̃pore etiam conditionis. Ad quartum dico, quòd  quantumcũque habeat intentionem non sponsaliorum, sed matrimonii, tamen in fauorem matrimo     nii hoc ualet, & intelligitur illa clausula, Si non   ualet, ualeat ut ualere potest. Ad quintum dico,  quod siquis contrahat in tempus incertum, non est  matrimonium, sed sponsalia, nisi fortè sit in teempus necessarium, ut in crastinum. Sed quid si superueniente conditione perseuerat consensus contraheentium, an sit matrimoniũ? Et uidetur  quod sic, quia  si à principio fuisset posita conditio, fuisset matrimonium. ergo si nunc consensus utriusque ad  est cum conditione, uidetur quod idem operetur.  Et confirmatur, Quia (ut dictum est) consensus  de praesenti sufficit ad substantiam matrimonii. ergo si nunc adest consensus, erit matrimonium uerum. Sed his non obstantibus dico,  quòd etiam si consensus, qui ab initio fuit in  utroque, perseueret, non est matrimonium. Et  probatur, Ab initio non fuit matrimonium: ergo oportet quòd de integro ponantur omnia  sufficientia. sed ille consensus, qui fuit à principio, non fuit sufficiens ad matrimonium, cùm  non esset purus, sed uerè conditionatus. ergo  nec nunc sufficit. Item consensus non sufficit  nisi exprimatur: sed consensus ille non exprimitur per aduentum conditionis: ergo non efficit matrimonium. Item ille consensus (ut habetur in illo c. super eo.) habetur non pro consensu de praesenti, sed de futuro: ergo non sufficit  ad matrimonium. Praeterea, Per id quod non est  in potestate alicuius, non uidetur propriè confici matrimonium. sed conditio illa non est in  potestate contrahentis: ergo non potest facere matrimonium.
  
   ¶ Ad argumenta in contrarium. Ad primum  nego consequentiam. Ad secundum dico, quod   si nunc sit consensus, & nunc ponitur conditio, re uera esset matrimonium, saltem si exprimatur: sed si solùm manet consensus, Quia approbo quidem primum pactum, & placet mihi, sed nihil de nouo uolo facere, non est matrimonium. Ex dictis patet quid dicendum ad  casus contingentes, cùm quis minor aetate contraxit per uerba de praesenti, & cum consensu etiam de praesenti, & cum intentione contrahendi etiam matrimonium: an cùm peruenerit ad aetatem legitimam, & prius non reuocauerit consensum, imò placet ei semper post  pactum, an teneat matrimonium. Item si quis  contraxerit cum consanguinea, ea conditione,  si papa dispensauerit, etiam si habeat acceptam  & gratam dispensationem. Ad omnia haec & similia respondetur, nullum tale esse matrimonium.
  
   ¶ Sed restat scrupulus non contem̃nendus, Quid  [article 10] si deceptus contrahat, an teneat matrimonium:  an si eo casu uel simili credens iudicio, & sententiae iurisconsultorum, crederet se uerè contraxisse, & hoc errore seductus affectu maritali  contraheret, & conueniret cum huiusmodi muliere sibi desponsata, quàm aliâs non esset ducturus: an matrimonium esset ualidum. Disputari certè in utranque partem probabiliter posset. Nam primò uidetur matrimonium tenere,  non enim iura uel doctores alium errorem tradunt impedire matrimonium, quàm errorem  personae: sed in casu posito non interuenit error personę, sed iuris. ergo sibi imputetur si crediderit in hoc uiris minus sapientibus: quem  admodum si crediderit esse uirginem, quae passa  est uirum, uel ditem, quae pauper erat. Econtrario tamen adduci potest, nam hic non uideturuelle aliquid deintegro, hoc est quicquam agere noui, sed ratum habere, quod putat iam actũ  esse. si ergo teuera matrimonium antè nullum  fuerat, nec nunc quidem erit sané: quod tamen   in alio loco prolixius dicendum reseruo. Sed  in praesentia mihi potius placet, ut dicamus tale matrimonium nullum esse, non solùm propter argumentum iam factum, quod tamen non   infirmatum est: sed quia in uniuersum error  circa ea quae sunt de essentia contractus, uitiat  contractum: tale autem uidetur casu contigisse, cùm iste credat se iam non esse sui iuris, sed  actam rem agere, & uerè esse matrimonium,  atque ideo meritò rescinditur contractus tanquam ex errore procedẽs. Facit quod ad hoc  doctores notant in c. 1. de regul. libr. 6. Si quis  ante annos pubertatis facit uotum religionis,  non obligatur maior factus, si ratificauerit ex errore: quia scilicet credebat uotum tenere. Puto  ergo omnino, quòd non est matrimonium,  quia ille habet errorem circa essentialia, & fundamenta matrimonii, & nihil est tam contrarium consensui, quàm error. l. si per errorem.  ff. de iurisdictione omnium iud.
  
  
[ *Secunda pars - de impedimentis* ]
     Secunda pars Relectionis.
  
   IN Secunda parte tractandum est de impedimentis matrimonii, & primum est, An[article 11] sicut  ecclesia aliquas personas sua authoritate reddit illegitimas ad contrahendum, an princeps  posset hoc facere. utrum scilicet princeps secularis possit ponere impedimentum matrimonio, hoc est, an personae legitimae ad matrimonium possint lege ciuili illegitimae reddi,  ita ut si contrahant, factum non teneat. Et uidetur quòd sic, sicut suprà inductum est: sicut  in naturalibus ita in moribus & in ciuilibus,  ratio sumenda est ex fine. Potestas autem regia  uel ciuilis constituta est propter bonum reipub.  quicunque ille sit, siuae pacificus conuictus, siue etiam simpliciter omne bonum quatenus  humanum est: ergo quicquid uel necessarium  est, uel contradicit ad talem finem, omnino uidetur cadere sub potestate regia, siue ciuili. sed  bona pars communis, siue ciuilis boni constat  ex matrimoniis. ergo potest princeps leges condere, ubi matrimonia quoquomodo obstantia, commodo reipublicae uitet, & irritet. Item  uidetur, quòd finis matrimonii ordinatur ad  finem legislatoris, scilicet in bonum ciuile: ergo,  &c. Secundò arguitur, Omnes rationes, quae   à doctoribus ponũtur, ut ecclesia aliquos gradus consanguinitatis arceat à matrimonio, procedũt in lumine naturali, & intra prudentiam politicam. ergo cum prudentia politica sit regula principum & gubernatorum rerumpublicarum (ut  Aristo ponit in Ethicis) sequitur quòd hoc  spectabit ad humanam & ciuilem potestatem.  Antecedens patet, Nam altera ratio solet assignari periculi cognatorum in eadem domo habitantium: ut si licentia matrimonii permitteretur inter se coni ugio iungendi, daretur occasio incestus. & stupri. Altera est, ut amicitiae   propagentur, necessitudines intra unos eosdemq́ue lares & parietes coerceantur, sed utraque  res spectat certè ad ciuiles leges, quae prohibere habent stupra, sicut & adulteria, & etiam in  republica, amicitias inter ciues conflare & propagare. ergo tota res non uidetur excedere ciuilem potestatem. Tertio, Matrimonium uel  est contractus ciuilis, uel fundatur in contractu ciuili: sed princeps habet potestatem super  omnes tales contractus. ergo potest leges facere de matrimoniis contrahendis. Et confirmatur, Quia multae leges latae sunt, ubi aliqua matrimonia prohibentur, ut patet. ff. de ritu nuptiarum, l. sororis. §. si quis. & l. semper. §. si senatorium. & l. palàm. §. senatus. & l. quin  etiam non est. & l. finali, dicitur quod quoddam  est crimen incestus contra ius gentium, quoddam solùm contra ius ciuile. et idem l. si adulterium cum incestu. §. 1. ff. ad. l. iuliam de adulteris. Nec ualet dicere, quòd matrimonium est  sacramentum, & ideo eximitur à quacunque  potestate, non spirituali: primò, quia redibit  difficultas de matrimonio antequam esset sacramentum propriè, sed solùm in officium. Secundò, quia non obstat, quòd sit sacramentum,  cùm priuati homines leges & conditiones apponant matrimonio, sine quibus non est sacramentum. Et rursus, Papa non habet potestatem super matrimonium, nisi solam inquantum est contractus quidam. ergo per hoc quòd  est sacramentum, non excluditur à potestate seculari, sicut si emptio esset sacramentum. Nec  rursus ualet dici, quòd matrimonium est contractus in foro conscientiae, & apud Deum, &  quòd princeps non habet potestatem in foro  conscientiae, & nisi in foro contentioso. Primò, quia etiam alii contractus ciuiles sunt contractus in foro conscientiae, ut emptio, donatio,  & alii similes contractus. Et iterum falsum omnino & erroneum est dicere, quòd principes non   habent potestatem in foro conscientiae, cùm potestas ciuilis sit etiam à Deo aequè ac spiritualis, dicente Pau. ad Ro. 13.
        {Rom. 13.}
 Omnis potestas à domino Deo est. &, Qui potestati resistit, Deo resistit. Ergo nec ex hac parte potestas ciuilis à  matrimonio arcetur. Nec iterum sufficit dicere,  quod matrimonium est pactum naturale: hoc est,  quòd est de lege naturali. Alia uerò pacta sunt  ciuilia, uel ex ordinatione legum ciuilium, &  ideo non subiicitur legibus ciuilibus. hoc, inquam, non sufficit: nam etiam alia pacta, ut donationes, promissiones, & reliquae stipulationes tenent, & sunt uera pacta, exclusis legibus  ciuilibus. Nec demum diluit quaestionem dicere,  quod ad leges ciuiles spectet solum praemiare bona  & punire delicta, ut adulterium, furtum, homicidium, non autem aliquid, quod natura sua  bonum est, aut licitum prohibere. exempli gratia, Consobrinam in uxorem ducere, non spectat ad legem ciuilem hoc prohibere, sed si natura hoc illicitum sit sororem ducere, spectaret ad legem hoc punire: non inquam hoc sufficienter satisfacit huic negotio: falsum enim  est leges ciuiles non posse aliquid natura licitum uitare. ut enim Aristo.
        {Aristo.}
 docet, leges feruntur de his, quae prius quàm sciatur, nihil interest, sic, an aliter fiant. postea uerò refert, & si  ne dubio potest lex non solùm mala punire,  sed etiam aliquid constituere in genere uitii  aut uirtutis: potest si quidem lex prohibere sumptus alioqui licitos, ludos aliâs innoxios, &     multa huius generis, quae in republica esse possunt, alioqui potestas ciuilis esset deficiens, &  respublica non sibi sufficiens, si non posset leges condere suo statui conuenientes, & de rebus  nulla alia lege constitutis. In contrarium est,  Quia idem non uidetur spectare ad diuersos  principatus, & legislatores. Esset enim turbatio, & confusio rerum, si de eadem rediuersa insolidum constituerentur in ordine ad eosdem  subditos, quod tamen in proposito contingeret, si princeps secularis, & pontifex potestatem  haberent de matrimonio constituendo: posset  enim aliquid contrarium ab uno constitui legibus alterius, atque adeò populus incertus teneri, cui maximè parendum est. Item alii gradus prohibentur lege ciuili, qui tamen non  prohibentur lege canonica, inter quos matrimonia recipiũtur ab ecclesia. Item est causa spiritualis: sed potestas ciuilis non agit causas spirituales. ergo, &c.
  
   ¶ Ad hanc quaestionem respondeo primùm,  Mihi[article 12] non est dubium quin princeps secularis ex  genere, & natura suae potestatis uim habeat,  & iurisdictionem super matrimonium, etiam  ad prohibendum connubia inter cognatos,  aut affines, & posset leges ferre, & impedimenta ponere similia, sicut ecclesia. Nec uideo cur  Moyses legislator easdem leges propria authoritate contra matrimonium ferre non potuerit, quas authoritate diuina tulit, etiam si ponamus eius potestatem nullo modo esse spiritualem, si fuit princeps populi Israël. Nec scio  quare si lege naturali prohibitum non esset,  matrem habere uxorem, cur princeps huiusmodi legem facere non posset, irritans omnino si  quid secus factum fuisset. Imò puto ante legem  Christi nullam fuisse propriè potestatem, nec  iurisdictionem spiritualem, qualis est in ecclesia: & tamen nescio cur principes non possent  leges facere de matrimoniis contrahendis. Confirmatur, In lege naturali uidentur fuisse leges  de matrimoniis, de suscitando semine fraterno: imò multa inconuenientia posita in Leuitico sunt de iure naturali, ubi nulla erat potestas spiritualis. Secundo dico, Hoc non obstante, ecclesia potest prohibere potestatem ciuilem  ab hac iurisdictione: hoc est, princeps temporalis arceri potest, & impediri per potestatem  spiritualem, putà per summum pontificem, ab  hac iurisdictione. Probatur, Quia, ut impraesentiarum pro certo haberi uolo, temporalis  respublica est quodammodo subiecta spirituali, & consequenter etiam potestas temporalis  est subicta potestati spirituali. Vt enim Aristo.  ait, si finis unius artis, aut facultatis inferior  sit, & ordinatus in finem alterius facultatis,  etiam ars subiecta erit arti, & artifex artifici: ut  fabrilis & nautica subiecta est militari facultati, ut etiam faber Imperatori. Cùm ergo humana pax, & ciuilis honestas, & conuictus ordinetur in spiritualem felicitatem, & perfectum  bonum hominis, inquantum homo est: consequens est, ut ciuilis facultas, & potestas certo  modo sit dependens, & subiecta spirituali potestati. Ergo non solùm in pactis connubiorum, sed etiam in aliis pactis & ciuilibus conditionibus, non est dubium quin spectet ad  spiritualem potestatem, moderari facultatem,  & secularem potestatem in his, quae coniuncta sunt cum rebus spiritualibus, & terminos  pręscribere, & limites, quatenus & quo usque  ciuilis potestas in huiusmodi progredi possit.  Nec tamen uolo dicere, quòd temporalis potestas sit in omnibus, aut etiam ordinariè subiecta spirituali potestati. Imò nihilominus puto  quàm principes esse uelut uicarios ecclesiae,  aut pontificum, sed habere iudiciariam potestatem à Deo. at que ipsi summi pontifices habent, quam nisi in casu spiritualis potestas impedire non potest. Verùm dico ex iustis causis  posse ecclesiam potestati temporali tollere cognitionem, aut iurisdictionem aliquorum, de  quibus alioqui iure suo discernere & statuere  posset, quia scilicet ex natura sua spectat ad potestatem ciuilem, putà quia non satis commodè, & conuenienter ad finem spiritualem per  solam potestatem spiritualem administrari posset. Exemplum est in proposito. Nam cùm pactum matrimonii pendeat ex iure diuino, &  quid ad matrimonium exigatur, & inter quas  personas transigi matrimonium possit, inter  quas non possit, & pleraque ad huiusmodi contractum spectantia, solo diuino iure terminari, & intelligi possent: non possent leges cogere de matrimonio fieri ab eo, qui ius diuinum  non habet cognoscere, cuiusmodi est princeps  secularis. Nec enim humana solùm eruditione  satis cognosci possunt multa, quae circa connubia occurrũt, inter quae hoc est unum, quae   personae ad matrimonium legitimae sint. Quare iustis de causis totum negotium de matrimoniis paciscendis, & iugendis potestati spirituali seruatum est, etiam si matrimonium non  esset sacramentum. sicut enim puto episcopum  in sua dioecesi posse etiam matrimonio impedimenta ponere, & omnia quę papa potest, nisi  ea causa pontifici reseruata esset: sicut alia  multa S. Thom. 4. distin. 25. q. 2. articu. 2.
        {S. Thom.}
 dicit.  Matrimonium quantum ad utilitatem, quae   matrimonium consequitur, sicut est amicitia,  & mutuum obsequium, habet institutionem  à lege ciuili. & distinctione 34. q. 1. articu. 1. ad  4. Personae illegitimae ad matrimonium contrahendum dicuntur ex eo, quòd sunt contra legem, qua matrimonium constituitur. Matrimonium autem inquantum est officium naturae necessarium, statuitur lege naturae: inquantum est sacramentum, statuitur iure diuino: in  quantum est officium communitatis, statuitur lege ciuili, & non ex qualibet dictarum legum potest aliqua persona fieri illegitima ad  matrimonium. Tamen dist. 40. articu. 4. ad 2.  dicit, quòd matrimonium non est tantùm sacramentum, sed est etiam in officium: & ideo  magis subiacet ordinationi ministrorum ecclesiae, quàm baptismus, qui est sacramentum  tantùm: quia sicut contractus, & officia humana determinantur legibus humanis, ita contractus & officia spiritualia legibus ecclesiasticis.  Palud. 4. distin. 26. q. 3. conclusione 2. tenet,  quòd quaecunque ordinatio legis humanę non   habet effectum non solùm si est contra ius diuinum, & canonicum, imò etiam si non sit  iure canonico approbata, quia causa matrimonii est spiritualis & ecclesiastica: laicis autem  in rebus ecclesiasticis ordinandis non est tributa facultas aliqua, sed quid in talibus constitutum fuerit, non est alicuius firmitatis, nisi ab  ecclesia fuerit approbatum. extra. de constitutione ecclesiae sanctae Mariae. Haec Palud. & S.  Thom. in 4. d. 42. articu. 1. ad 4. expressè dicit,  quòd prohibitio legis humanae ad impedimentum matrimonii, nisi interuenerit authoritas  ecclesiae, quae idem est, etiam interdicit.
  
  
[ *Secunda pars secundae partis* ]
        SECVNDA PARS SECVNdae partis de matrimonio.
     An gradus prohibiti, sint contra ius diuinum,  & omnes de iure Canonico illegitimi.
  
     SVMMA.
  -    1 Gradus omnes, qui Leuit. 18. & 20. prohibentur, an  sint iure naturali prohibiti.
  -    2 Personae aliquae ex hoc, quòd iure diuino prohibeantur contrahere, quòd non sufficienter probetur si contrahant, matrimonium esse nullum & irritum.
  -    3 Personae aliquae ex hoc, quòd in Leuitico sint prohibitae contrahere, quòd non sit argumentum illas tempore legis euangelicae iure diuino esse prohibitas.  
  -    4 Personae quae sint prohibitae à matrimonio iure diuino, quòd terminari non possit nisi ratione naturali,  hoc est, ex morali philosophia, & propositionibus cognitis ex lumine naturali.
  -    5 Gradus in Leuitico prohibiti, quòd non omnes iure naturali sint prohibiti, ostenditur.
  -    6 Ducere uxorem fratris defuncti, quòd non sit prohibitum lege naturae.
  -    7 Ducere relictam fratris sine liberis defuncti, ut in causa regum anglorum contingit, quòd nunquam fuerit  prohibitum iure diuino legis ueteris.
  -    8 Frater, quòd secluso iure humano, sine quacunque Papae dispensatione posset accipere uxorem fratris siue  cum liberis, siue sine liberis defuncti.
  
  
   IN SECVNDA parte huius partis discutiendum est in causa, & argumentum principum Anglorum, cuius causę hęc summa est,  Catherina inclytissima foemina, filia regum     Hispaniae, nupsit primogenito Henrici Anglorum regis, quo sine liberis defuncto,  iterum nupsit Henrico nunc Anglorum regi  serenissimo, qui post multos annos cupiens  eo matrimonio liberari, causatur illud coniugium esse prohibitum iure diuino, et naturali:  atque adeò nec summum pontificem potuisse  dispensare, ut uxor mortui fratris sibi inhęreat,  atque matrimonium irritum esse, & fuisse.  Istius occasione quaeritur, Vtrum[article 1] omnes gradus, qui Leuiti. 18. & 20. prohibentur, sint prohibiti iure naturali. Pro cuius solutione ponotale fundamentum. Ex hoc, quòd aliqui gradus sunt prohibiti iure diuino ad contrahendum: non sufficienter probatur, quòd si tale  matrimonium aliquis tentet facere, non teneat.  Probatur manifestè, Quia non sufficit, ut matrimonium sit interdictum iure quocunque  ad hoc ut non teneat. patet, Quia iure diuino  prohibita est stipulatio, & etiam collatio simoniaca, quae tamen si fiat, dat uerum ius super tale beneficium. Et beneficiorum multitudo,  quantum puto, est prohibita iure diuino: qui  autem plura beneficia habent, legitimum dominium habent. De iure autem diuino prohibitum est post sponsalia ducere secundam: &  tamen si fiat, matrimonium tenet. uel dicatur  sic, Ante omnia praemitto, quòd multum interest, pactum aliquod aut factum esse prohibitum iure, & esse irritum iure, aut nullum. Multa enim sunt iure tam humano quàm diuino  prohibita, quae tamen facta tenent: exempla sunt  ita manifesta, ut reuocare in memoriam non sit  opus. Manifestum est prodigalitatem esse prohibitam iure diuino, & tamen donatio prodigalitatis tenet, & per illam uerum ius acquiritur. Contractus simoniacus, siue etiam collatio simoniaca prohibita est iure diuino: tamen  quatenus ad ius diuinum spectat, facta tenet,  ex tali collatione recipiens ecclesiasticum beneficium, aut sacerdotium, uerum titulum consetur. Beneficiorum multitudo prohibita est iure diuino, & tamen qui possidet, uerum titulum habet, percipitque iure fructus beneficiorum. Et ut propius ad argumentum, quod  tractamus, accedamus, post sponsalia cumuna facta, matrimonium contrahere cum secũda prohibitum est lege diuina & naturali: tenet tamen matrimonium. Et in uniuersum ubicun que lege ecclesiastica est impedimentum  impediens matrimonium contrahendum, non  autem dirimens contractum: peccatur quidem  contra legem in peccato matrimoniali, nihilo  minus matrimonium ualidum est, & ratum.  Item post uotum simplex, prohibitum est  de iure diuino matrimonium, factum tamen  tenet. Ex quo infero, quòd[article 2] ex hoc, quòd aliquae personae iure diuino prohibentur contrahere, non sufficienter probatur, quòd si contrahatur, matrimonium sit nullum, & irritum.  patet, quia (ut ostensum est) non sufficit pactũ  esse prohibitum, ut sit irritum & nullum. non  ergo ad probandum, quòd aliquod matrimonium sit irritum, satis est probare, quòd personae sint prohibitae iure diuino. Et confirmatur, Nam sub eisdem uerbis, quibus personae   coniunctae consanguinitate, aut affinitate in  lege prohibebantur, etiam aliae personae, inter  quas tamen matrimonium constare poterat:  ut Exod. 34.
        {Exod. 34.}
 prohibebatur filiis Israël accipere  uxores de filiabus Chanaan, & Leui. 21.
        {Leuit. 21.}
 prohibentur sacerdotes accipere uxorem, scortum,  aut uile prostibulum: & tamen non puto siquis  contra mandatum Domini huiusmodi uxorem   duxisset, non futurum uerum matrimonium,  cùm Deuterono. 21.
        {Deute. 21.}
 licentia permittatur filiis  Israël accipiendi in uxorem mulierem ex captiuis alienigenis sub certis cęremoniis, & solennitate. S. Tho. tamen dis. 39.
        {S. Thom.}
 dicit, quod intelligitur  de aliis gentibus uel cùm uolebat conuerti ad ritus Iudęorum. Et de Salomone legitur 3. Reg. 2.
        {3. Reg. 2.}
  quod   habebat uxores Moabitidas, & Ammonitidas, & Ethaeas de gentibus suꝑ quibus dixit Dominus Israël, Non ingrediemini ad eas, nec de  illis ingredientur ad uestras: & tamen illae erant uerae uxores, sic enim Scriptura appellat eas. Et  Neemiae ultimo
        {Neemi. ultimo.}
 legitur de filis Israël, quòd ducebant uxores Azotidas, Ammonitidas, &  Moabitidas. Item habetur 1. Esdrae 10. &. 3. 8.  &. 9.
        {1. Esdrae. 10. & 3. 8. 9.}
 Imò expressè dicitur c. 8. quod collocauerũt  & mulieres alienigenas sibi in matrimonium. Vide tamen S. Tho. 4. distin. 39.
        {S. Tho.}
 Vbi uidetur dice  re, quòd non fuit uerum matrimonium, nec tamen uidetur asseuerandum omnes illas pro scortis, & concubinis habendas, & pro non legitimis uxoribus. Non ergo obstat praeceptum Domini, quominus etiam ex uetitis mulieribus  accipere uxorem quis possit. Ex quibus omnino  infertur, quòd ex hoc, quòd aliquae personae   prohibentur à matrimonio in Leuitico, non  firmiter probatur, quod inter eas non possit esse uerum matrimonium, etiam durante lege. Et  ut exemplo rem apertiorem faciamus, si in Leuitico scriptum esset ne quae uotum continentiae uouisset, uirum acciperet: an si talis contra  mandatum Domini nupsisset, non fuisset uerum matrimonim? profectò non est dicendum,  cùm re uera nunc sit iure diuino prohibitum,  & tamen hactenus nemo negauit eiusmodi mulierem nubere posse. Nec ius diuinum efficacius esse poterat in ueteri testamento quàm in  lege euangelica est. non ergo satis uidetur esse,  ut negemus inter aliquas personas matrimonium constitui posse, quòd iure diuino prohibitae sint, &c.
  
   ¶ Secundò dico, quod[article 3] ex hoc quod in Leuitico aquae personae sint prohibitae contrahere, non  est argumentum, quòd illae personae sint prohibitae rempore legis euangelicae iure diuino.  probatur, Quia totum uetus testamentum est  abrogatum. Multa enim sunt in ueteri testamento praecepta diuina, quae tempore Euangelii  euacuata sunt. Qualia sunt praecepta omnia cęremonialia, item & iudicialia. quod satis constat  non solùm ex uerbo Domini in cruce, Consummatum est: sed etiam ex sententia & concilio Apostolorum Actuum 15. ubi retractata haeresi Pharisaeorum dicentium, quòd oportebat  circuncidi eos & seruare legem Moysi, tandem   uentum est in decretum illud, Visum est Spiritui  sancto & nobis, nihil ultra imponere uobis  oneris, quàm haec necesaria. Et Pau. Rom. 7.
        {Roma. 7.}
   Lex in homine dominatur quanto tem̃pore uiuit:  itaque uos fratres mortificati estis legi per corpus Christi. Quod exponit per similitudinem  mulieris, quae sub uiro est, quae mortuo uiro  soluta est à lege uiri. Et ad Galat. 4.
        {Galat. 4.}
 hoc idem  astruit per similitudinem pueri, qui est sub paedagogo usque ad definitum tempus à patre. Et  rursus exponit per illud, Abraham duos habuit filios, unum de ancilla, alterum de libera,  & dictum est ei, Eiice ancillam, & filium eius:  & subdit, Itaque non sumus filii ancillae, sed liberae: per ancillam uidelicet intelligens uetus  testamentum, per liberam nouum testamentum. & ad Hebraeos 7.
        {Hebrae. 7.}
 Reprobatio fuit prioris mandati propter infirmitatem eius & inutilitatem. Et illud ad Heb. 8. Inducit Ierem. 31.
        {Ierem. 13}
   Ecce dies ueniunt, dicit Dominus, & consummabo super domum Israël, & super domum Iuda testamentum nouum, non sicut testamentum, quod feci patribus eorum. & subdit, Nouum antiquauit prius: quod autem antiquatur,  & senescit, prope interitum est. Ex hoc ergo,  quod Leuit. 18. cauetur, ubi arcentur personae   certae, nullum trahitur argumentum. & si adiiciatur, Quia praecepta moralia ueteris testamenti non cessauerũt. cùm ergo Apostolus non faciat distinctionem inter praecepta, uidetur ergo, quòd nec ista cessauerunt. Ad hoc respondetur, quòd argumentum omnino concludit,  quòd omnia, quae potuerunt cessare, cessauerunt. Vnde praecepta moralia nullum uigorem  habent ex lege. Itaque ex eo loco non maius argumentum trahitur ad probandum non licere  nunc matrimonium inter gradus illic prohibitos, quàm si quis uelit probare ex eadem lege  abstinendum esse à carnibus suillis, uel certis  diebus à fermento. Nec solùm non adducitur  ex eo capite sufficiens argumentum, sedetiam haereticum est asserere, ideo quen quam  prohiberi in lege Euangelica à matrimonio consanguineorum, quòd sit prohibitum in Leuitico: cùm sit haereticum dicere,     quòd lex Mosayca currat simul cum Euangelica. ut in c. maiores de baptismo, & eius effectu. oppositum fuit error.
  
   ¶ Tertiò dico, quod dubium hoc,[article 4] quae scilicet personae prohibitae sunt à matrimonio iure diuino, terminari non potest, nisi ratione naturali:  hoc est, ex morali philosophia, & propositionibus cognitis ex lumine naturali. Probatur,  Nihil cognoscitur, nisi uel reuelatione, uel ratione naturali. Si ergo de hoc aut nihil, aut certè non adeò multum est de hac re in Scriptura traditum, ex quo tradi possit argumentum,  in nouo testamento, tractata quaestio non inuenitur: in ueteri autem non satis pro praesenti tempore sufficit ad expediendum quaestionem,  quid super hac re cautum sit. Restat ergo ut referendum sit in iudicium naturalis rationis. Et confirmatur, Quia receptissimum est apud omnes theologos, & necessarium est ita tenere, ex omnibus  praeceptis sola moralia integra, & firma restitis  se in noua lege. Cum autem eadem omnino sint  moralia praecepta ex omnium sententia, quae naturalia sunt uel iuris naturalis: eadem omnino quaestio est, an praeceptum Leuitici de gradibus matrimonii, nũc teneat, ac si quaeratur, an illud praeceptum sit iuris naturalis. quod autem sit de iure naturali, nisi naturali ratione cognosci non potest: quare omnino tota res humanis & naturalibus rationibus transigenda est. Et confirmatur, Quia lex euangelica tum multis iustissimis causis, tum uel obhanc causam lex libertatis à Christo & ab Apostolis uocatur, quòd solo iure naturali, post  Euangelium Christiani teneantur. Quare si iure naturali matrimonium aliquod damnatum  non sit, omnino nihil est, quòd tale matrimonium illegitimum inter Christianos sit. Puto  enim nullum esse praeter praecepta iuris naturalis praeceptum negatiuum in Euangelio.  Cum ergo praeceptum impediens matrimonium sit negatiuum, non est in noua lege, lex  autem uetus anthoritatem nullam facit. rationi ergo naturali stare debemus. Nec eo tamen  disputatio, aut examinatio erit infirmior: ipsa  enim rationalis, non est humanum inuentum,  cùm naturale lumen ab ipso Deo naturae conditae donatum sit. Illud enim est lumen uultus Domini, quod signatum est super nos (ut  propheta dicit) atque adeò, etiam. Paul. ad Roma. 1.
        {Roma. 1.}
 quae naturali ratione cognoscuntur, reuelationem diuinam uocat. Deus enim, inquit,  illis reuelauit. Quare non multo incertior erit  diffinitio si ex naturalibus procedat, quàm si  ex sacris literis argumentaremur.
  
   ¶ His pręmissis pono conclusionem, Non[article 5]  omnes   gradus in Leuitico prohibiti, sunt iure naturali prohibiti. Probatur, Nam, ut à principio admonebam, ratio, & necessitas in moralibus, &  prorsus in omnibus agendis sumenda est ex     fine, sed uterque finis matrimonii saluus prorsus & incolumis constabit, etiam si non omnes  illae personae à matrimonio arceantur, & eliminentur: ergo quantum ex iure naturali pendet,  non omnes illae personae sunt prohibitę ad matrimonium inter se iungendum. Probatur minor, Exemplo prohibetur in lege, ne quis ducat amitam, aut materteram: certè non uidetur  quòd officiat, aut obstet ad finem matrimonii,  siue ad procreationem, aut educationem prolis, siue ad maritalia officia, & obsequia. Et ut  apertius intelligatur, secludamus totum, quod  in Leuitico proditum est, postquam ex illo loco non potest trahi argumentum contra nostram conclusionem: nec plus obligat illud praeceptum, quàm si nunquam latum esset, & agamus sola ratione. certè non inuenietur probabilis ratio, quae amitam à connubio nepotis arceat. Et confirmatur, Nunquam aliquis philosophorum, qui tamen de connubiis multa scripserunt, putauit illicitum matrimonium inter  huiusmodi necessitudines. non ergo uidetur  hoc esse prohibitum iure naturali: certè enim alicui uenisset in mentem ius hoc, si naturale esset. Et confirmatur ulteriùs, Huiusmodi enim matrimonia  ut ex historia agnoscere est, passim celebrantur  inter gentes sine quacumque reprehensione: &  tamem, ut Apostolus ad Rom. dicit, Gentes, quę  legem naturae non nouerũt, naturaliter quae legis     sunt faciunt: hoc est, quae legi naturę consentanea sunt. ergo omnino non uidentur ea connubia  lege naturali damnata. Secundo principaliter arguitur. Nam aliquae  personae  aequaliter coniunctae   sicut illę, quę prohibentur in lege, eadem lege  contrahere permittuntur, & tamen standum in  lege naturali, eadem ratio uidetur de utrisque:  ergo neque illae, quę prohibentur in lege, omnes sunt de iure naturali. Antecedens patet,  Prohibetur in lege, ne eadem mulier nubat  duobus fratribus, & tamen non prohibetur neidem uir ducat duas sorores. cùm autem prorsus uideatur eadem ratio de utrisque, cùm sit  eadem prorsus affinitas, & coniunctio: ergo si  inter alteras matrimonium licitum est iure naturali, non uidetur quare inter alteros sit prohibitum. Tertiò arguitur, Ante legem scriptam  inueniuntur aliqua matrimonia, etiam inter  sanctos confecta, quę tamen in lege prohibentur, ut cognoscere licebit sacram scripturam euoluenti. ergo non omnia, quę lege prohibentur, prohibentur lege naturę. Consequentia probatur, ꝗa ea  quae sunt naturali iure prohibita, non plus licebant ante legem, quàm in lege. ergo, &c.
  
   ¶ Contra hanc conclusionem tamen arguitur  primò, Aliquę personę prohibitae in Leuitico  sunt de lege naturę, & non uidetur maior ratio de aliquibus, quàm de aliis. ergo omnes  sunt prohibitae lege naturali. Assumptum patet, de patre & matre cum filiis suis, quod esset contra leges naturae. quod ex eo manifestũ  est, quia nũquam fuit aliqua natio tam barbara, quae non huiusmodi connubia horreret,  imò etiam bruta, & ferae tales concubitus refugiunt, ut Aristo. lib. 1. de animalibus
        {Aristo.}
 ponit. Item   de uxore patris, de qua Aposto. 1. Corin. 5.
        {1. Corin. 5.}
 Auditur inter uos fornicatio, qualis nec inter Gentes, ita ut uxorem patris aliquis habeat, undeuidetur quòd sit contra legem naturae matrimonium inter priuignum & nouercam. Et confirmatur, Si omnia connubia licita sunt ubi finis matrimonii saluus esse possit, sequitur, nulla prorsus esse illegitima. Potest esse enim educatio, & procreatio prolis, & mutua officia &  obsequia inter quascunque perfonas, alio qui  non steriles. ergo cùm omnia sint legitima matrimonia sic, nec sufficit quòd sint conuenientia ad fines matrimonii. Secundò, illud praeceptum Leuitici non est caeremoniale, ut manifestum est: nec etiam uidetur iudiciale, cùm iudicialia sint, quae iustitiam componunt inter  homines, ad quod illud praeceptum non uidetur spectare. ergo uidetur quòd sit praeceptum  morale, & ex consequenti de iure naturali. Tertiò arguitur sic, Illa quae prohibentur in illo  pręcepto, erant illicita apud gentes etiam ante  legem. ergo sunt de iure naturali Consequentia  est nota, cùm gentes alia lege non tenerentur.     Antecedens probatur, Nam post illud praeceptum ubi prohibentur illae personę in eodem  capit. subditur, Nec polluamini in omnibus  his, quibus contaminatae sunt gentes uniuersae, quas ego eiiciam ante conspectum uestrum,  & quibus polluta est terra, cuius ego scelera uisitabo, ut euomant habitatores suos. Ex quibus certè uidetur, quòd illa eadem quae in loco illo prohibentur, essent illicita, & scelerata  inter Gentes, quae certè non fuissent, nisi lege  naturali prohibita essent. Et confirmatur, Quia  eisdem uerbis prohibentur omnes necessitudines, quae arcentur, & interdicuntur à matrimonio in illo capitulo. Semper enim dicitur  reuelare turpitudinem, quod uidetur quandam  naturalem inhonestatem prae se ferre, & eodem  nomine appellat scelera abominationes, execrationes. ergo si aliqui gradus sunt contra ius  naturale, & omnes.
  
   ¶ Ad haec argumenta respondetur. Ad primum  quidem, concessa maiori, nego minorem: & dico sine dubio esse prohibitum iure naturali connubium inter filium & matrem, & inter filiam  & patrem. Pro quo est considerandum, quòd  sicut uirtutes sunt connexae (ut Aristo. tradit)  & omne uerum uero consonat, ita & praecepta Dei inuicem consonant, nec ulla ex parte  repugnant. alio qui Sapientia diuina non omnia suauiter disponeret, si quid uno loco praeciperet, alibi prohiberet. Non enim solùm praecepta non sunt sibi contraria, sed ita se mutuò  iuuant, ut difficile admodum sit alterum sine  altero seruari. ergo cum sit unum praeceptum  iuris naturalis uenerari parentes, & reuereri,  ergo, &c. Item est praeceptum, ut coniuges mutuò sibi inseruiant, cùm sit ille alter ex duobus  matrimonii finibus, nullo modo matrimoniũ  constare inter parentes & liberos potest. Quo  modo enim mater filio salua reuerentia & pietate seruire poterit? quo modo ex praeceptis &  nutu filii pendere? Aut quomodo filius sustinere poterit, ut matri imperet, & coniugalia  obsequia exigat? Non ergo ullo pacto conuenire potest, ut filius matrem in uxorem habeat.  Et confirmatur ex illo Pauli ad Ephes. 5.
        {Ephes. 5.}
 Vnus  quisque uxorem suam sicut seipsum diligat:  uxor autem timeat uirum suum. Oportet ergo  si mater nubat filio suo, ut filium timeat, quod  exhorret naturalis lex. & in eodem, Mulieres  uiris suis subditae sint sicut Domino: quoniam   uir caput est mulieris, sicut Christus caput est  est ecclesię: sed ecclesia subiecta est Christo, ita  mulier uiro in omnibus. Oportet itaque matrem in omnibus subiectam esse filio contra legem naturę. Quòd si conten dat quis hac ratione bene obstari ne mater nubat filio, non autem impediri quin filia nubat patri: nec hoc  quidem satis commodè fieri potest. Praeterea,     Nam esto, quod uir caput sit mulieris, tamen mulier  socia est, non serua. & notum est non posse inter  officia & munia coniugalia commodè seruari  pietas, & reuerentia liberorum ad parentes. Vxor  certè ius habet exigendi debitum à uiro, quod filiae in patrem non satis conuenire potest. & Pau. 1.  Cor. 7.
        {1. Corin. 7.}
 Nolite fraudare inuicem, nisi fortè ex consensu ad tem̃pus, ut uacetis orationi: non est auteem   consentaneum ut pater ad orandum filiae consensum  expectare debeat. Et in eodem loco. Paul. Quicũ  uxore est, solicitus est quae sunt mundi quomodo placea tuxori, & quae nupta est, cogitat quę  sunt mundi, quomodo placeat uiro. Nihil autem   minus conuenire uidetur, quàm ut pater solicitus  sit quomodo placeat filiae, aut mater quomodo filio placeat, cum econtrario filii soliciti esse  debent, quomodo placeant parentibus. Et praeterea, hoc omnino uidetur tollere principalem fineem   matrimonii, scilicet procreationem & educatio  nem liberorum: nam ut in plurimum ita euenit, ut  cum filius adultus sit, mater iam sit effoeta, & anus, & minimè idonea uiro, ut intelliget facilè quis si rationem aetatum humanarum habeat.  Atque adeò ex huiusmodi connubiis, aut nulla, aut certè rara proles possit procreari. & rursus mater senescat necesse est, filio adhuc eodemq́ue uiro in iuuentutis flore constituto,  quod praeterquam quòd esset continentiae grande offendiculum, cùm tamen matrimonium sit     in remedium continentiae, sed omnino impediretur magna ex parte liberorum procreatio,  non habente scilicet huiusmodi marito ex qua  filios susciperet: quod esset magnum reipub.  detrimentum, & generis humani iactura. Et  quanquam non ita uideatur grande inconueniens, si filia patri nuberet: tamen si ratio aetatum habeatur, aequè uidetur magna ex parte  procreationem liberorum impediri ex talibus  coniugiis, & incontinentię adolescentium foeminarum incendium grande parari. Quare prorsus pro indubitato haberi debet, eiusmodi  connubia naturali lege esse modo illegitima,  & incesta. Quod etiam satis significatur ex uerbis ipsius primi parentis Gen. 2. Propter hanc  relinquet homo patrem & matrem, & adhęrebit uxori suae, significans scilicet aliam debere  esse uxorem, & uirum, quàm patrem & matrem.  Et quamuis non ita certum sit, aut notum, eadem uidetur ratio de uxore patris, siue de nouerca. Cùm enim ex coniugio fiant duo in carne una, eadem pietas uidetur deberi uxori patris, & reuerentia, ac ipsi patri, quare nec illam  decet in uxorem accipere: & eadem ratione liberorum generatio impediretur, sicut ex matrimonio cum matre. Quare hoc etiam matrimonium uidetur lege naturali prohibitum.
  
   ¶ Ad propositum descendendo de casu inter  regem & reginam Anglorum, quaeritur utrum     accipere relictam fratris defuncti uxorem sit  prohibitum iure naturae. Ad hoc sit prima conclusio principalis, Ducere[article 6] uxorem fratris defuncti non est prohibitum lege naturae. Pro  cuius probatione praemitto, quòd aliqua se habent tripliciter ad ius naturale: quaedam enim  sunt de se inhonesta semper, quę scilicet in  nullo casu licitè fieri possunt, ut periurium &  adulterium, sicut econtrario quaedam semper  & per se sunt honesta, ut Deum colere, parentes uenerari, & similia. Hoc ius naturale dicitur necessarium, siue immutabile. Alia sunt de  se quidem inhonesta, & prohibita iure naturali, sed quandoque propter graues causas possunt licitè fieri. Sicut econtrario sunt aliqua  honesta quidem, & consona rationi, & principiis moralibus, seclusa etiam omni lege positiua, imò praecepta lege naturali: sed tamen non  habent bonitatem immutabilem, uel necessariam,  sed secundum diuersas temporis, loci, & personarum circunstantias, & conditiones uarietatem recipiunt, ut seruare fidem, reddere debitum, non habere plures uxores, & similia. Alia  sunt, quae non sunt quidem prohibita iure naturali, sed inter minora bona computantur,  quale fortasse est matrimonium respectu caelibatus, de quibus Paul. 1. Corin. 6.
        {1. Corin. 6.}
 Omnia mihi  licent, sed non omnia expediunt. horum contraria naturali iure sunt approbata tanquam     meliora quidem, sed non ut necessaria, absolutè loquendo. Fortasse caelibatus (sicut diximus)  iure naturali praefertur matrimonio: non tamen  alterum est in praecepto, alterum prohibitum.  Rationes Pauli 1. Corin. 7. quibus praefert caelibatum matrimonio, uidentur procedere in  iure naturali. Item paupertas melior est diuitiis, neutrum tamen sub praecepto. His suppositis dico, quòd ducere relictam fratris non est  de primo genere prohibitorum iure naturali.  Probatur, Nulla ratione naturali, quae quidem   necessaria uideatur, probari potest, illum esse  tam in honestum, ut in nullo casu liceat fieri.  ergo, &c. Confirmatur manifestè, Quia illud  aliquando (ut omnes fatentur) licuit. Hoc patet Deutero. 25.
        {Deuter. 25.}
 ubi praecipitur, ut frater accipiat uxorem fratris sui sine liberis defuncti. Si  enim esset malum ex proprio genere, uel non  posset Deus dispensare, secundum saniorem  sententiam, sicut nec in periurio, uel certè non  ita passim, & sine grandi necessitate: solùm ceremoniae, & significationis gratia dispensasset.  & omnino absurdum est, & parum pium dicere, quòd Deus legem condiderit contrariam legi naturali primaeuae.
  
   ¶ Secundò dico, quòd inter ea quae continentur Leuit. 18. praeter primum gradum, scilicet  inter ascendentes & descendentes, fortasse omnia  alia sunt prohibita iure naturali. Secundo modo hoc est absolutè, & non urgente aliqua graui  causa, & rationabili. Illicitum est contrahere  in aliquo gradu prohibito in Leuitico. Probatur, Quia ex tali matrimonio semper sequitur  aliquid, quod licet non tollat finem matrimonii, tamen ex parte officii uel obstat fini, uel  est contra reuerentiam naturalem debitam consanguineis, ut quòd nepos sit dominus & caput amitae aut materterae, cui debetur idem honor qui matri: & non uidetur consentaneum  rationi naturali, ut amita seruiat nepoti, & timeat nepotem: & simile posset dici de omnibus aliis gradibus prohibitis in lege. Sed ista  commoditas, quae contingeret ex huiusmodi  coniunctionibus, omnino non est tanta, quin  possit compensari aliquo magno bono, quod  ex tali coniunctione consequitur, aut graui  malo quod deuitetur, ut ad constituendum  pacem in republica, ad tollendas simultates  inter illustres, ad supplendum insignem aliquam solitudinem, & raritatem hominum in  orbe, aut prouincia. In hoc ergo genere reponi potest matrimonium uiri cum uxore fratris  defuncti. uidetur enim quòd ex tali coniunctione irrogatur iniuria quaedam priori uiro.  Semper enim aestimatum fuit uxorem ingratam esse priori uiro, quae secundò nupsit. Vnde etiam Dido apud Maronem.
        {Vergi.}
  
  
     Ille meos primum, qui me sibi iunxit, amores
  
        Abstulit, ille habeat secum, seruetq́ue sepulchro.
  
   Et paulò prius.
  
     Antè pudor quàm te uiolem, aut tua iura  resoluam.
  
     Quasi inhonestè, & turpiter acturam diceret, si priori marito alterum super induceret: turpius autem sic, per hoc quòd frater sit  huius qualiscunque iniuriae aut ingratitudinis author, ut particeps uxorem fratris ipse accipiens. Quare uidetur sua natura illaudabile, &  reprehensibile, non quin ex causa aliqua compeñsari  possit hoc quod de se parum honestum uidetur.
  
   ¶ Tertiò dico, quòd fortasse hoc ipsum matrimonium non in secundo genere, sed in tertio  responendum est: hoc est, non inter ea, quae natura sua mala sunt, licet ex circunstantia bona  esse possint, sed inter ea quę minus bona sunt:  hoc est, licet quidem solo iure naturali posito  uxorem fratris accipere liceat, sed non expediat, hoc est, melius est abstinere ab huiusmodi  matrimoniis, quemadmodum & quidam gradus ab  ecclesia interdicti sunt à matrimonio, ut inter  consobrinos, uel in quarto gradu consanguinitatis, aut affinitatis. non enim apparet ratio malitiae in tali coniunctione, licet ostendatur magis  expedire, ut talia matrimonia interdicantur.
  
   ¶ Secunda conclusio principalis, Ducere[article 7] relictam fratris sine liberis defuncti, ut in causa regum Anglorum contigit, nun quam fuit prohibitum iure diuino ueteris legis. Probatur, Si  fuisset prohibitum hoc, maximè fuisset in illo  pręcepto Leui. 18. & 20.
        {Leuiti. 18. & 20.}
 Non reuelabis turpitudinem uxoris fratris tui. sed hoc non probatur, quia aut intelligitur lex illa uiuente fratre,  qualiter intelligitur illud Iohan. Baptistae, ad  Herodem, Non licet tibi habere uxorem fratris tui,  & hoc non obstat conclusioni: aut intelligitur de fratre defuncto cum liberis, & nec hoc  obstat: aut de fratre mortuo sine liberis, &  hoc modo probatur, quòd non possit intelligi. Nam Deuteron. 25.
        {Deutero. 25.}
 lata est lex, ut si frater sine prole decesserit, relictam fratris frater superstes accipiat. ergo lex illa Leuitica intelligi  non potest de fratre sine liberis defuncto. Nam audiendum non est, aut quòd in lege essent duo  contraria praecepta, aut quòd id quod est in  Deuteronomio, sit dispensatio eius legis, quae   est in Leuitico. Non enim est satis intelligibile,  ut eodem tempore aliquid prohibeatur, & dispensetur in eo generaliter. nam dispensatio nihil  aliud est, quàm relaxatio legis: ac per consequens singulariter licebat fratri ducere uxorem  fratris sine liberis defuncti. Non ergo erat lex,  talia matrimonia interdicens: nihil enim plus  efficiunt illae leges latae in Leuitico & Deute.  quàm si eadem causa sanciretur primum, nequis  uxorem fratris cum liberis defuncti duceret.     Secundum, ut uxorem fratris sine liberis defuncti superstes frater ducere teneretur, aut  certè possit. Istis enim duobus capitibus cauetur omnino totum, atque idem quo in Leuitico, aut Deuteronomio cautum est: atque adeò  mihi non est dubium, nec cuiquam sanè sacras  literas tractanti & intelligenti, nunquam lege  diuina prohibitum esse, ne frater uxorem sratris sine liberis defuncti in uxorem accipiat.
  
   ¶ Vltima conclusio contra bonam partem theologorum, Secluso[article 8] iure humano sine quacunque papae dispensatione frater posset accipere  uxorem fratris siue cum liberis, siue sine liberis defuncti. Probatur primum, Si hoc connubium spectat ad ea quae sunt iuris naturalis tertio modo, id est, quae sunt quidem meliora, sed  contraria, non est prohibitum. Patet conclusio.  Nam dato quòd melius esset non ducere quàm  ducere, nihilominus non esset illicitum ducere: & dato quòd esset de secundo genere iuris naturalis, nihilominus posset ducere. Probatur primum, si subesset causa rationabilis,  ut declaratum est, qua scilicet illud quod sua  natura malum est, licitum in eo casu faceret: sed  (in quo est difficultas) dico quòd etiam si nulla subesset causa rationabilis. Probatur, quia  in primo fundamento huius quaestionis diximus non esse idem matrimonium aliquod esse  prohibitum, aut esse iure nullum, aut irritum.     Vnde dato quòd esset illicitum iure naturali,  non sequitur, quòd si contrahat, non teneat.  sicut etiam quòd idem uidetur, si successiuè  accipiat duas sorores, uidetur aequaliter prohibitum iure naturali, & tamen non est dubitandum,  quin secluso iure humano matrimonium teneret, sicut beatus Ambrosius ad Paternum, dicit  esse illicitum iure naturali, ut patruus accipiat  neptem in uxorem, & tamen dubitari non potest, quin secluso humano iure si contraheret,  matrimonium teneret, cùm etiam tempore ueteris legis non esset prohibitum, cùm Abraham  habuerit Saram secundum August. & Hierony. neptem ex fratre. Et post legem scriptam  Othoniel frater Chaleb duxit Axam filiam  Chaleb. Iosue. 15. & Iudi. 1. Non ergo est dubitandum, quin etiam nunc si quis duceret, teneret matrimonium.
  
   ¶ Et ad hunc sensum intelligenda sunt sanctorum dicta, dicentium, quòd aliqui gradus sunt  prohibiti iure naturali, qui tamen nunquam  in lege prohibiti inueniuntur, ut inter consobrinos. Item etiam quandocunque dicunt,  quòd sit contra legem naturae, accipere uxorem   fratris, intelligendum in quam sine dubio est,  quòd est quidem illicitum iure naturae: non  ita tamen, quod si fiat, non teneat factum sicut suprà dictum est, quòd qui post uotum continentiae acciperet uxorem, peccaret quidem contra     legem naturae: nullus tamen hactenus defendit, quin tale matrimonium teneat. Oportebit ergo rationem reddere, utquid, cùm ęquè,  uel certè plus sit contra legem naturę, uxorem  post uotum continentiae accipere, quàm relictam fratris, utquid inquam si in primo casu  matrimonium tenet, non in isto etiam teneat.  Confirmatur apertè & manifestè ex c. finali.  de diuortiis. Vbi cùm esset consultus Innocentius tertius, Quid de Lenoniensibus conuersis ad fidem faciendum esset, qui priùs secundum tenorem legis Moysi uxores fratrum  sine liberis defunctorum duxerant. Respondet pontifex, concedens illis, ut in contractis  matrimoniis perseuerent. Manifestum est etiam   quòd si talia matrimonia essent irrita iure naturali, non posset pontifex illa concedere, aut  approbare, maximè cùm lex Moysi, non solùm apud Christianos, sed apud omnes mortales prorsus iam nullius sit uirtutis, & efficaciae.  Quare si nobis iure naturali interdicerentur talia matrimonia, non releuaret ab hoc interdicto uel lex, uel dispensatio Moysi. Quare sine  dubio concluditur, tale matrimonium non esse  iure naturali prohibitum: uel si est, non ita tamen, ut si attentetur, factum dirimatur.
  
   ¶ Ex quo sequitur corollarium quòd omnes  infideles [infidelitas] contrahentes in gradibus ab ecclesia  prohibitis, si non constet esse iure naturali     prohibitum, uere contrahunt, & est ratum matrimonium. Itaque si quis inter infideles [infidelitas] duceret relictam fratris siue cum liberis, siue sine liberis defuncti, dubitandum non est,  quin tale matrimonium esset ualidum, nec  conuersi ad fidem indigent papae dispensatione, imò neque quacunque authoritate possent separari, scilicet cùm solo iure humano,  quo infideles [infidelitas] non tenentur, huiusmodi matrimonia sint interdicta.
  
   HAEC HABVI PATRES GRAVISSIMI.   PRIMA CONCLVSIO.  
  
   ¶ Quanquam de essentia, aut necessitate matrimonii non sit uiri aut mulieris consensus:  ille tamen quacunque intentione, & uerbis,  conditione interposita ad matrimonium nunquam sufficit, etiam conditione consensum  comitante.
  
   SECVNDA CONCLVSIO.  
  
   ¶ Non solùm lege diuina, & ecclesiastica, sed  ciuili etiam impedimenta poni possunt: nec tamen omnia in Leuitico contenta iure naturali  aut diuino matrimonium dirimunt.
  
   TERTIA CONCLVSIO.  
  
   ¶ Sicut ecclesia fortasse matrimonium ratum  dirimere non potest, ita neque religionis professio semper dirimit etiam ante matrimonii  consummationem.
  
  
  
[ *Finis primi tomi* ]
     FINIS PRIMI TOMI.
  
                  REVERENDI  PATRIS F. FRANCISCI DE  Victoria [Vitoria, Francisco de/author:A0100 cerl:cnp01234843 gnd:118768735], ordinis Praedicatorum, sacrae   Theologiae in Salmanticensi Academia quondam primarij Professoris, Relectionum Theologicarum,  *  SECVNDVS  TOMVS.           Lugduni, apud Iacobum Boyerium,  M. D. LVII.   Cum priuilegio Regis ad decennium.         
[ *De augmento charitatis* ]
           REVERENDI  PATRIS FRATRIS FRANCISCI A VICTORIA, ORDINIS  Praedicatorum, sacrae Theologiae in Salmanticensi Academia quondam  Professoris primarii,  Relectio  *
     DE AVGMENTO CHAritatis, & diminutione.
  
     SVMMA.
  -    1 Charitas, an augeatur per quemlibet charitatis actum.  Et quomodo de hoc tres opiniones recitantur.  
  -    2 Actus intensior habitu, an augeat habitum secundum  suam totam latitudinem, an solùm secundum excessum,  quem habebat supra habitum.  
  -    3 Actus intensior, quòd non augeat habitum per totam  suam latitudinem, sed solùm secundum excessum quem  habet supra habitum, probatur.  
  -    4 Actus quilibet meritorius, quòd augeat gratiam secundum totam suam latitudinem, & non solùm secundum excessum supra habitum.  
  -    5 Charitas, quòd non augeatur per totam latitudinem  actus, sed solùm secundum excessum actus supra habitum.  
  -    6 Charitas, quòd nunquam sit aequalis gratiae, saltem  in adulto.  
  -    7 Gloria, quòd respondeat gratiae, & non charitati.  
  -    8 Opiniones secunda & tertia de augmento charitatis,     in quo differant à prima, examinatur.  
  -    9 Agentia plura quòd nunquam producant maius lumen, uel calorem in primo puncto suae sphaerae, uel  actiuitatis, quàm produceret unum illorum, quod  maximum est.  
  -    10 Lumen productum quod nunquam sit maius, quàm sit  lumen in maximo luminoso.  
  -    11 Charitatis per quemlibet actum quantumuis remissum, quòd mereatur quis, & habebit maiorem gloriam.  
  -    12 Charitatis per quemlibet actum quantumuis remissum, quòd augeatur gratia.  
  -    13 Charitatis si per actum remissum non augetur charitas  statim, quòd uoluntarium uideatur dicere, quòd augeatur in fine uitae.  
  -    14 Habitus in augmento, an habeatur respectus non ad  intensiorem actus gradualem meritorij, sed ad quantitatem meriti.  
  -    15 Habitus data opinione quòd non augeatur per actum  remissum, an plures actus remissi possint augere habitum, uel etiam unus actus continuatus possit aequiualere in merito uni actui intenso. Et de triplici istius  quaestionis opinione.  
  -    16 Meritum, quòd nullo modo proportionetur intensioni.  
  -    17 Meritum, quòd non solum proportionetur intentioni,  sed quòd nec magna multitudo actuum remissorum    aequiualeat uni actui intenso, uel perfecto.  
  -    18 Meritum quòd non duplicetur, nisi sit magna continuatio & perseuerantia in actu.  
  -    19 Habitus, quòd sine dubio augeatur, quandocunque peruenitur ad meritum aequale cum actu intenso, siue per  multiplicationem, siue per intensionem.  
  -    20 Charitas quomodo dupliciter diminuatur. Vno modo  per peccatum ueniale, alio modo per mortale.  
  -       21 Charitas, uel gratia, an per peccatum ueniale diminuatur.  
  -    22 Peccatum ueniale quòd nullum possit tollere gratiam,  dato quòd quilibet tollat partem gratiae.  
  
  
[ *De augmento charitatis* ]
  
   RELEGENDVS locus est  Pauli Apostoli [Paulus (Apostolus)/cerl:cnp01266644 gnd:118641549] Philip. 1. [Phil]  "Oro ut  charitas uestra magis ac magis abundet &c." Relectio habet duas  partes. In prima agemus de augmento charitatis. In secunda, de diminutione eius.  De augmento non omnes quęstiones tractare  statuimus: neque enim liceret in tam breui uitae tempore: sed unam elegimus, quę inter Doctores celebrior est, & magis ad Theologum  spectat: & ea est, An[article 1] per quemlibet actum charitatis augeatur charitas. Et quidem pro parte  affirmatiua arguitur, quia quilibet talis actus  est meritorius glorię, ergo & gratię, & per consequens charitatis. Assumptum patet, quia actus  bonus relatus in Deum, est bonus, & meritorius, ut latè tractat S. Tho. [Thomas Aquinas/cerl:cnp00396685 gnd:118622110] 1. 2. [Thomas, SThI-II] Consequentia  patet, quia gloria correspondet gratiae & charitati: ergo si pro tali actu datur maior gloria,  ergo maior gratia, & charitas.
  
   ¶ Pro parte negatiua arguitur, quia in agentibus naturalibus agens remissum non agit effectum intensiorem: ergo neque actus charitatis remissus auget habitum charitatis intensum.  Consequentia probatur, quia de spiritualibus     & supernaturalibus debemus iudicare per proportionem ad naturalia, nisi oppositum constet testimonio scripturarum.
  
   ¶ De quaestione hac est triplex opinio. Prima  tenet alterum extremum, quòd, scilicet, quolibet actu charitatis quantumcunque remisso augetur charitas & gratia. Ista est communis opinio recentiorum, eorum scilicet qui nominales  uocantur, ut est uidere apud Gabrie. [Biel, Gabriel/cerl:cnp01322255 gnd:118510703 viaf:19692948] in primo  dist. 17. quęst. 4. & in 2. dist. 23. quęst. 1. [GabrielBiel, InSent] & in eisdem locis apud alios Doctores.
  
   ¶ Secunda opinio tenet duo: primum, quòd  pro quolibet actu quantumuis remisso datur  maior gloria: secundum, quod per actum remissum non augetur charitas, aut gratia. Ista  opinio est Scoti [Duns Scotus, Ioannis/cerl:cnp01316154 gnd:118528165 viaf:120697851] in 4. & Ricard. in 2. dist. 16.
  
   ¶ Tertia opinio tenet alterum extremum, quę  dicit, quòd per nullum actum augetur charitas, nisi sit intensior ipso habitu charitatis, &  per consequens, quòd pro tali actu non datur maior gloria. Ista opinio uel est, uel attribuitur  S. Tho. [Thomas Aquinas/cerl:cnp00396685 gnd:118622110] 1. 2. quaest. 52. art. 3. & 2. 2. quaest. 24. art.  6. & in primo d. 17. & uidetur opinio modernorum Doctorum 1. d. 17. q. 8. licet fortasse potius sit cum secunda opinione recitata. Ex his  opinionibus, primo uolo examinare quod  est commune tribus opinionibus. Commune  autem est ipsis, quòd per actum intensiorem  augetur habitus charitatis. Circa quod reuocatur in dubium, An actus[article 2] intensior habitu  augeat habitum secundùm suam totam latitudinem, an solùm secundum excessum, quem  habebat supra habitum. Verbi gratia, si habitus  est ut quatuor, & actus intensior ut octo, an  habitus ille augebitur per octo gradus, an solùm per quatuor. Et uidetur quòd actus intensior augeat habitum secundum suam totam latitudinem, quia aliâs non seruaretur debita proportio praemiorum ad merita. Si enim Petrus  habeat actum meritorium ut quatuor, & per  consequens habitum charitatis & gratiae ut  quatuor, & postea habeat secundum actum meritorium ut octo, si actus non augeat habitum  per totam latitudinem, sed solùm secundum excessum, sequitur quòd habitus charitatis &  gratię in Petro erit solùm ut octo: & cùm gloria correspondeat gratiae, etiam erit ut octo, &  tamen habebit meritum ut duodecim. ergo gloria est minor meritis. Et iterum si Petrus &  Paulus primo habeant meritum ut quatuor, &  per consequens gratiam ut quatuor, & postea  Paulus habeat secundum actum meritorium  ut octo: iam secundùm hanc opinionem gratia Pauli erit solùm ut tria, & Petri ut quatuor.  ergo est proportio dupla: & similis proportio  erit in gloria: & tamen meritum Pauli fuit triplum merito Petri. ergo inter illos non seruaretur similis proportio inter pręmia, quae fuit     inter merita. In contrarium autem arguit. Quia  in agentibus naturalibus agens intensum non  auget effectum minorem secundum totam suam  latitudinem, sed solum secundum excessum,  ergo ita est in habitibus & in actibus. Antecedens declaratur, & probatur, quia si calefactiuum ut octo applicaretur calido ut quatuor,  non faceret calidum, ut duodecim, sed solum  ut octo. & quia solutio quęstionis principalis,  bona ex parte pendet ex hoc dubio, uolo id  diligentius examinare, & pono conclusionem  talem. Actus[article 3] intensior non auget habitum  per totam suam latitudinem, sed solùm secundum excessum, quem habet supra habitum.
  
   ¶ Ista conclusio probatur. Primo, de habitibus acquisitis, quia loquendo de habitibus,  qui sunt in potentia naturali, puta intellectu,  & appetitu sensitiuo, uidetur sequi, quòd habitus quicunque intendit, semper ad minus augeatur in duplo, quàm prius erat. Quia cùm  potentia naturalis agat semper ex toto conatu,  uidetur quòd semper actus elicitus ab habitu,  sit intensior habitu, & per consequens si auget  habitum secundum totam suam latitudinem,  semper augebit plus quàm in duplo, imò uidetur sequi, quòd per quemlibet actum sequentem augetur habitus plus quàm per omnes  praecedentes. Patet gradatim discurrendo per  actus. Si enim habitus prius sit ut quatuor,     actus sequens ex toto conatu ad minus erit ut  octo, & habitus ut sex, & sequens actus ad minus erit ut decem, & habitus ut nouemdecim,  & sequens actus ut uiginti, & habitus ut trigintanouem, & sic consequenter. Hoc autem  consequens non uidetur profecto admittendum,  ergo nec ista opinio. Et confirmatur, quia  omne agens potest agere conformiter ad formam, per quam agit, ut calidum ut quatuor,  potest producere calorem ut quatuor: & lucidum ut quatuor, lumen ut quatuor. Ergo potentia agens per habitum ut decem, ad minus  potest producere actum ut decem: & sic potentia merè naturalis semper habet actum ad minus aequalem habitui, & per consequens semper augetur ad minus in duplo. Secundo confirmatur: Quia profectò nihil aliud uidetur esse  habitus ut decem, quàm quòd possit producere actum ut decem: ergo habitus existens in  potentia naturali, semper producit actum ad  minus aequè intensum. Secundo principaliter  probatur idem de habitu infuso, quia similiter  sequitur, quòd si quis agit ex toto conatu, semper augebitur habitus infusus plus quàm in  duplo, imò per quemlibet actum sequentem  plus quàm per omnes praecedentes. Patet eodem modo, sicut prius, quia actus sequens habitum est ex toto conatu, uidetur quòd sit intensior habitu, & per consequens auget habitum secundum totam suam latitudinem, semper auget habitum plus quàm omnes praecedentes. Si enim omnes actus pręcedentes fuerunt mille graduum, & per consequens est mille  graduum actus productus ex tali habitu, ex toto  conatu erit intensior quàm mille graduum, &  sic augebit habitum plus quàm omnes actus  pręcedentes. Ex quo iterum sequitur, quòd  talis actus erit maioris meriti, quàm actus pręcedentes, & quòd pro quolibet actu sequenti  habebit quis maiorem gloriam, quàm pro omnibus praecedentibus. Quod omnino uidetur  absurdissimum. Neque enim est opinabile,  quòd Ioannes Baptista, aut etiam beata Virgo  per quemlibet actum, in ultimo uitae suae, plus  mereretur, quàm per omnes praecedentes. Et certè hoc argumentum ita uidetur urgere, quòd  non uideatur facilis solutio. Sed tamen potest  responderi uno ex tribus modis. Primo, potest dici ad argumentum, quòd homines communiter non agunt ex toto conatu, et per consequens actus non est intensior habitu, & sic  ruit id quod inferebatur. Sed profectò solutio nulla ex parte satis facit. Primo, quia saltem aliquando uiri perfecti uidetur, quòd agat  ex toto conatu. Item satis magnum inconueniens uidetur, quòd hoc possit contingere, etsi non semper contingat: neque enim rationabiliter esset concedendum, quòd Petrus, aut     Paulus, aut etiam Adam post tot annos non  mutato obiecto, neque aliis circunstantiis haberent uanam dilectionem dei, per quam plus  mererentur, quàm per omnes actus totius uitae.  Et ideo secundo & apertius potest dici, quòd  etiam si quis agat ex toto conatu, actus non  proueniet ad totam latitudinem habitus, quando habitus est magnae intentionis: utpote si  quis habeat charitatem ut centum, quantumcunque agat ex toto conatu, non habebit dilectionem ut centum, neque fortè ut quinquaginta. Sed neque hoc uidetur satis facere, quia  non uidetur intelligibile quare habitus sit ut  centum, nisi quia potest producere actum ut  centum, cùm neque habitus dicatur in ordine  ad actum, neque est luminosum ut decem, quod  non potest producere lumen ut decem, & cùm  qualibet alia forma possit producere effectum  secundum totam suam intensionem in subiecto capaci, ut de calore, luce, & frigore patet,  quod erit merè uoluntarium dicere, quòd hoc  est singulare in habitibus, ut non possint producere effectum aequalem sibi.
  
   ¶ Item saltem quilibet talis actus, qui sequeretur ex tali habitu intensissimo, esset incredibilis  intensionis. Cùm enim cęteris paribus, ex maiori habitu producatur intensior actus, si quilibet actus auget habitum secundum totam latitudinem, fiet breui tempore habitus ita intensus, ut actus sequens non possit esse nisi intensissimus. Et maximè, quia quanto aliquis  magis inclinatur ad aliquem actum, tanto agit  cum maiori conatu, & sic cùm habitus augeat  inclinationem regulariter, semper erit maior  conatus in actu sequenti, quàm in praecedentibus: & sic dato, quòd actus sequens non adaequet omnes praecedentes, saltem ęquiualeret  medietati, aut tertiae, aut quartę parti omnium  actuum praecedentium ipsum, quod non est  paruum inconueniens. Et si addas, quòd charitas augetur non solùm per proprium actum,  sed per omnem actum meritorium cuiuslibet  uirtutis, & quaelibet etiam uirtus inuicem per  actus aliarum uirtutum: & sic actus auget habitum per totam suam intensionem. Vides quò  progreditur intensio cuiuslibet habitus? Imò  uidetur similis calculatio, qualis solet poni in  aceruatione illa uulgari de ludo latrũculario,  aut de granis frumenti. Siquis enim prima dic  soluerit unum granum frumenti, & secunda  die duo, & tertia quatuor, & quarta octo, &  sic consequenter, profectò ante finem anni,  tam in immensum cresceret multitudo frumenti, ut totus ager Campaniae ferre tantum frumenti uno anno non posset, imò neque tota  Hispania. Similis profectò ratio uidetur sequi  in proposito, si nuda potentia producat actum   ut unum, & habitus sit ut unum, sequens actus     uidetur quòd sit ut duo, & habitus ut tria, secundum hanc opinionem, & sequens actus ut  quatuor, & habitus ut septem, & sic semper qualibet die fiet duplo maior totus habitus, &  paucis annis neque cogitari quidem possit tanta intensio habitus. Item ad minus uitare non  possemus secundum hanc opinionem, quin saltem in eo, qui per longum tempus perseuerat  in gratia, essent habitus infusi, certè plus quàm  ostendat experientia. Neque enim experiuntur  boni tantam in se intentionem habituum, quanta esset in illis, si ad istum modum augerentur.  Item si actus essent ita intensi ratione habituum,  sequitur maior motus in appetitu sensitiuo,  qui naturaliter ex actu uoluntatis mouetur,  quàm experientia monstrat. Si enim poenitentia infusa esset ita intensa, sicut per hanc rationem oporteret esse, etiam de praeteritis & praesentibus esset tristitia interior intensissima, &  sequeretur intensissimus dolor in appetitu sensitiuo, quod tamen raro sancti experiuntur. Sed  ad hoc argumentum de experientia respondent,  & est tertia solutio, quòd non habemus experientiam de intensione habituum infusorum,  sicut nec de ipsis habitibus infusis. Sed nec hęc  solutio sufficit. Primo, quia saltem haberemus  experientiam de intensione ipsorum actuum  praecedentium ab habitibus infusis, & iterum  ex actibus uirtutum infusarum (secundum opinionem omnium aliorum à S. Thom.) producuntur, & augentur habitus acquisiti, & sic saltem experientia perciperemus istam admirabilem intensionem habituum. Quibus omnibus  si addas argumentum factum à principio de  agente naturali, certè uidebitur conclusio posita satis confirmata. Si enim calefactiuum ut  octo, superueniens calido ut quatuor, non  auget nisi per quatuor gradus, nescio quis hoc  priuilegium dedit actui ut octo, ut augeat habitum   ut quatuor per octo gradus. Sed restat modò  soluere argumentum factum à principio contra conclusionem, quia uidebitur quòd ex illa  conclusione non seruatur proportio praemii  ad meritum, nec meritorum inter se ad praemia.  Pro cuius solutione pręsuppono duo. Primum  est, quòd gratia distinguitur à charitate. Hoc  suppositum in pręsentia non probo, quia mihi  satis est respondere ad argumentum secundum  principia S. Tho. Et qui hoc suppositum negant, habent quaerere aliam solutionem. Secundum quod suppono, est, quòd gratia non  oportet quòd sit aequalis charitati. Hoc tamen  ostendam necessario esse dicendum. Et uidetur  probari in Christo, in quo secundum opinionem   communiorem fuit infinita gratia, & tamen non  fuit infinita charitas. Quod probatur, quia eadem ratione fuissent omnes aliae uirtutes infinitae, & sic esset actus eius infiniti meritoriè,     ut infinita tristitia, & ex consequenti non posset naturaliter uiuere: quia ex infinita tristitia  in uoluntate, sequitur naturaliter tantus motus  in appetitu sensitiuo, quòd non posset naturaliter cum illo uiuere.
  
   ¶ His suppositis ad argumentum respondeo per  quatuor dicta. Primum,[article 4] quilibet actus meritorius auget gratiam secundum totam suam latitudinem, & non solum secundum excessum  supra habitum. Patet hoc clarè, quia pro tali  actu debetur gloria secundum totam latitudinem actus, & gloria correspondet gratiae, ut in  praesentia suppono: ergo augetur gratia secundum totam latitudinem actus, & gloriae: ut si  est gratia ut quatuor, & actus meritorius ut  octo, dico quòd gratia fiet duodecim graduum.  Et confirmatur, quia iste est gratior ut octo, quam   prius erat, ergo gratia est aucta ut octo. Secundum dictum, Charitas[article 5] non augetur per totam latitudinem actus, sed solum secundum excessum  actus supra habitum. Hoc est probatum omnibus argumentis suprà positis. Tertium dictum,  Charitas[article 6] nunquam est aequalis gratiae saltem in  adulto. Hoc patet ex dictis, quia actus auget  gratiam secundum totam suam latitudinem,  & charitatem solùm secundum excessum, ergo gratia est maior, quàm charitas. Quartum  dictum, Gloria[article 7] respōdet gratiae, & non charitati. Patet, quia per gratiam sumus grati &     digni gloria: charitas aut data est ad diligendum, sicut fides ad credendum. Item patet hoc  de actu, ex tribus dictis iam positis. Ex his dictis patet solutio ad argumentum: respondente enim gloria gratiae, seruatur proportio meritorum ad praemia, & etiam si charitas non augeatur secundum totam latitudinem, prout  declaratum est. Neque ex isto augmento gratiae   sequuntur inconuenientia, quae suprà inferebamus: gratia enim non facit ad intensionem  actus, sed solum charitas: & sic licet augeatur  gratia in duplo, non sequitur quòd actus sequens sit duplo maior, quàm prius, quia charitas non fuit aucta in duplo. Et certè quicquid secundum alias opiniones sit dicendum,  uidetur necessarium respōdere secundum opinionem S. Tho. & Durand. Scot. & Ricard.  & omnium aliorum, qui tenent, quòd habitus  non augetur nisi per actus intensiores. Si enim  ita est, & actus auget habitum secundum totam suam latitudinem, necessarium est concedere corrolarium illatum, quòd habitus nunquam augetur quin augeatur plus quàm in duplo, quàm prius erat, ut patet intelligenti. Et  sic in Adam, uel alio ex patribus antiquis, qui  ferme ad mille annos uixerunt, in ultimis annis uitae suae nunquam potuerunt augere habitum, quin augeretur plus quàm esset tota intentio habitus praecedentis, quod est absurdissimum. Sed quia hoc dubium est commune in omni opinione, & argumentum uidetur procedere contra omnes, ideo ad hoc argumentum de proportione meritorum ad praemium tenendo quòd gratia & charitas sunt  idem, oportet respondere, quòd charitas per  actum meritorium augetur in esse gratiae secundum totam latitudinem actus, in esse autem  charitatis solum secundum excessum. Et sic  etiam seruabitur proportio meritorum ad praemium: & uidetur quòd etiam secundum communem opinionem oportet concedere, quòd  gratiam oportet esse maiorem in esse gratiae,  quàm in esse charitatis, ut patet in Christo, in  quo gratia fuit infinita, charitas autem in esse  charitatis finita, ut suprà probatum est, & hoc  modo conclusio posita posset defendi in omni  opinione.
  
   ¶ Secundo oportet examinare id, in quo differunt secunda & tertia opinio à prima. Differunt[article 8] autem in hoc, quòd prima putat charitatem augeri etiam per actus remissiores. Secunda & tertia defendunt, quòd non augetur charitas, nisi per actus intensiores. Arguitur ergo pro   secunda & tertia opinione contra primam. Primo  argumento Durand. Quia non est dignus nouo beneficio & gratia qui abutitur, uel negligenter utitur iam receptis beneficiis, sed qui  habet charitatem intensam tepidè & remissè     operans, negligenter se habet & abutitur charitate. ergo non est dignus ut augeatur. Et si  hoc argumentum uideatur prima facie leue, &  infirmum, tamen si quis consideret quòd in  hac materia non possunt fieri argumenta euidentia, multominus quàm in aliis materiis moralibus, non contemnet argumentum. Si enim  licet arguere ab humanis ad diuina, profectò  hoc est morale, & familiare in uita politica, ut  qui in obsequendo & promerendo apud dominum uel principem fit negligentior, & remissior, non crescit in gratia, & amicitia apud  dominum, sed bene agitur cum illo, si perseuerat in eadem gratia, in qua prius erat, etiam  si aliâs non offendat. Si ergo inuisibilia Dei  per ea quae facta sunt intellecta conspiciuntur,  non malè arguimus, & timendum est ne ita nobis contingat apud Deum remissè & negligenter operando. Secundo arguitur argumento  S. Thom. Habitus acquisitus non augetur per  actus remissiores, ergo nec habitus infusus.  Et quia hoc est unum ex praecipuis argumentis, uolo examinare quantum ualeat. Et primò  probatur consequentia, quia licet habitus infusus non augeatur effectiuè ab actibus, tamen  uerisimile est, quòd communiter non augetur  adeò ac si augeretur effectiuè, sicut habitus acquisitus, aliàs si non oportet seruare proportionem ad naturalia, quid possimus fingere de     rebus spiritualibus, utpote nobis ignotis? Et  confirmatur conclusio, quia si charitas augeretur effectiuè per actus meritorios, non aliter  diceremus augere, nisi sicut habitus acquisiti. Et confirmatur iterum, quia secundum  aduersarios per eosdem actus, per quos meritoriè augetur habitus infusus, augetur effectiuè habitus acquisitus: ergo uidetur, quòd si per  actus remissos non augetur habitus acquisitus,  ergo nec etiam infusus. Antecedens autem,  quia negatur non solum ab aduersariis nostrae   opinionis, sed etiam à Durando, qui est in eadem   sententia nobiscum, primo probatur, quia similes actus similes habitus causant. Arist. secundo Ethic. ergo uidetur quòd actus remissi  non possunt facere habitum intensum, qui  non est sibi similis, quanquam scio non in  hoc proposito locutum in eo loco.
  
   ¶ Item omne agens intendit assimilare sibi  passum, ergo actus remissi non augent habitum: quia hoc non est facere simile, sed dissimile. Item passum in principio est dissimile  agenti, & in fine simile. secundo de anima. ergo actus remissus non auget habitum intensum,  aliàs in fine actionis habitus non esset similis  actui, sed dissimilis. Item calidum ut quatuor,  non aget in calidum ut quinque: ergo nec  actus ut quatuor, aget in habitum ut quinque:  uel ostendatur hoc priuilegium in actibus, quòd     non sit in aliis agentibus naturalibus. Item actus  remissus nihil agit in continuatione, ergo nec  in principio. Consequentia patet, quia non est  maioris actiuitatis, nec est maior resistentia.  Antecedens probatur, quia agens naturale quod  agit sine resistentia, nihil agit in continuatione, sicut patet de sole respectu coeli: sed actus  nullam habet resistentiam ad producendum,  uel ad augendum habitum, ergo nihil agit in  continuatione. Et confirmatur, quia si actus  ageret in continuatione, malè uitaretur argumentum commune de infinita intensione. Si  enim in quolibet instanti habitus augetur per  certum gradum, sequitur infinita intensio in  quantocunque paruo tempore. Et confirmatur  iterum per argumentum commune, quod etiam  non facile uitabitur, quum sequatur infinita  intentio. Si enim actus ut quatuor, augeat habitum ut quatuor, & fiat ut quinque, iterum  habitus ut quinque, augeat habitum ut quatuor, & fiat ut quinque, & iterum actus augebit habitum, & sic pro eodem instanti fit infinita intensio actus & habitus. Secundum autem   communem opinionem, uidetur facilè expediri hoc argumentum. Siue enim in continuatione, siue in elicione actus quandocunque ueniat ad hoc, ut actus sit aequalis, uel minor habitu, cessat omnis actio, & sic si actus sit ut  quinque, & habitus ut quatuor, in primo instanti habitus fiet ut quinque, & neque per reactionem neque per continuationem fiet maior intensio: quia iam agens & passum sunt similia, & simile non agit in simile, neque minus  in maius. Item ex contraria opinione sequitur, quòd assensus conclusionis erit intensior  assensu praemissarum. Consequens est contra  Arist. lib. Poste. & contra totam dialecticam.  Probatur consequentia. Sit enim ita, quòd  assensus praemissarum sit ut quinque, & conclusionis ut quatuor: & per consequens habitus scientificus etiam ut quatuor, uolo quòd  habens talem habitum eliciat frequenter assensum conclusionis, non cogitando actualiter  de praemissis, quia sine dubio est possibile, tũc  secundum opinionem contrariam augebitur  habitus scientificus, & poterit fieri ut quinque,  & ut sex: & per consequens etiam assensus conclusionis erit ut sex, & sic intensior assensus pręmissarum. Et confirmatur, quia sequitur, quòd  talis assensus erit euidentior assensu praemissarum, quia quilibet gradus est euidens: ergo si  assensus conclusionis est intensus ut sex, ergo  euidens ut sex. Confirmatur secundo. Volo  enim quòd post primam demonstrationem, in  qua assensus conclusionis sit ut quatuor, adducantur nouae demonstrationes aequales cum  prima euidentia & intensione, tunc per aduersarios augetur habitus scientificus: & sic iterum      assensus scientificus poterit peruenire ad intensionem & euidentiam supra quemlibet assensum praemissarum. Ista argumenta etsi non concludant & conuincant, certè uidentur ualde  probabilem facere opinionem. Sed quia praecipuum fundamentum huius opinionis est,  quòd in naturalibus agens remissum non auget effectum intensiorem, uel quòd agens remissum superueniens agenti intensiori non facit effectum intensiorem, quòd non solum aduersae opiniones, sed etiam Durandus, qui nobiscum sentit, negat: ideo arguitur contra hoc  fundamentum: & probo, quòd agens remissum  augeat effectum intensiorem. Et arguitur argumento Durandi, & etiam Gabr. nam experientia docet quòd tria & quatuor lucernae superuenientes primę lucernae intensiori, uel aequali  intensius illuminant quàm sola prima, ergo  agens remissum, uel aequale &c. Idem probatur  de ignibus, maiorem enim calorem producunt  multi ignes uel aequales, uel etiam maiores &  minores, quàm solus unus: ergo ruit fundamentum de agenti naturali. Ad argumentum  dico primo, quòd[article 9] nunquam plura agentia  producunt maius lumen, uel calorem in primo puncto (ut ita dicam) suae spherę uel actiuitatis, quàm produceret unum illorum, quod  maximum est. Secundo dico, quòd[article 10] nunquam lumen productum est maius quàm sit lumen in maximo luminoso, ut si sit unum luminosum ut octo, & multa alia ut octo, uel minora, nunquam lumen productum erit supra  octo. Et probatur utrunque dictum & fundamentum principale. Certum est enim, quòd si  sol diuideretur in duas medietates ut fierent  duo luminosa, nulla alia mutatione facta, non  producerent intensius lumen, quàm nunc pro  ducunt: sed una medietas produceret intensum  lumen sicut sol producit: ergo duae medietates  non producerent maius lumen, quàm una medietas. Minor probatur, quia sol est uniformis secundum lumen, & tam intensum lumen  est in medietate solis, sicut in toto sole. Ergo  tam intensum lumen producit medietas solis,  sicut totus sol. Et idem est iudicium de igne  & quolibet alio agente naturali. Si enim ignis  sit omniformiter calidus, tantum calorem intensiuè produceret medietas ignis, sicut totus ignis, & duae medietates separatae non  producerent plus quàm totum: ergo duae medietates non producerent intensiorem calorem,  quàm una medietas, & sic plura agentia naturalia non producerent intensiorem effectum,  quàm unum illorum: nec agentia aequalia se  adiuuant ad producendum intensiorem effectum. Et confirmatur, quia si sint decem luminosa ut quatuor, & ex illis fiat unum, totum  erit ut quatuor, & non plus. Sicut si ex multis     albis ut quatuor, fiat unum album, erit solum  ut quatuor. Sed quodlibet luminosum ut quatuor, poterit producere lumen ut quatuor. ergo luminosum compositum ex illis non producit intensius lumen, quàm singula luminosa  ut quatuor. Sed non agunt intensius luminosa separata, quàm in unum composita, ergo  non intensius agunt decem luminosa ut quatuor, quàm unum illorum. Et confirmatur,  quia mirabile esset, quòd aggregatum ex omnibus luminosis non sit nisi ut quatuor, & producat lumen intensius quàm quatuor, cum  nullum agens agat supra suam intensionem.  Item aliàs sequeretur, quòd daretur maius maximo. Si enim agens aequale uel minus iuuet  ad augendam intensionem, ergo si maximè  calidum aut luminosum sit ut decem, & apponatur ei luminosum ut decem, uel ut quinque,  lumen productum esset ut undecim uel duodecim, & sic maius maximo.
  
   ¶ Ad argumentum de experientia dico primo,  quòd magnitudo, seu multitudo materiae etiam   in eadem intensione facit ad intentionem actiuitatis, ita ut si calefactiuum pedale intensionis  ut quatuor potest calefacere per uiginti passus, calefactiuum decempedale eiusdem intensionis ut quatuor calefacit per quinquaginta passus. Secundò, omne agens fortius agit in propinquum, quàm in remotum. Tertiò, agens agit     uniformiter difformiter per spatium uel sphęram actiuitatis, ita ut si agens sit ut octo, illuminaret spatium duorum passuum, ita ut in quinto passu esset lumen ut sex, & in decem ut quatuor, & in quindecim ut duo, & sic consequenter. ergo si adduntur alia quatuor similia luminosa, intensione & quantitate, iam erit  spatium illuminatum quinque graduum, ut  centum passuum, & uiginti passuum, ut prius  erat lumen ut quatuor, erit plus quàm sex, quia  in quinque passuum erit lumen ut quatuor.  Et idem erit, si luminosum ut octo addatur luminoso ut quatuor, augebitur in sphaera actiuitatis, & per consequens intensio. Secundo  sequitur, quod nunquam erit maius lumen in quocunque puncto, quàm sit in maximo luminoso,  quòd si erat ut octo, nunquam in medio erit  maius lumen quàm ut octo, quotcunque sint  agentia. Et confirmatur hoc, quia ut crescit  lumen, aut calor, si luminosum idem aut calidum fiat maius in quantitate, sic si multituplicentur luminosa, ut notum est. sed si luminosum pedale aut ignis pedalis intensionis ut  octo fiat tripedale manente eadem intensione,  nullus dicet, quòd producat lumen aut calorem ultra octo: neque unquam experientia aliter docuit multiplicatis agentibus augeri effectum, quàm sicut dictum est. Imò ex hoc argumento arguitur contra opinionem contrariam.     Nam quotcũque multiplicentur agentia ut quatuor, siue simul, siue successiuè, nunquam producunt effectum supra quatuor: ergo quantumcunque multiplicentur actus ut quatuor,  nunquam producent habitum supra quatuor. Et ita patet quid dicendum sit ad primum argumentum contra fundamentum conclusionis.
  
   ¶ Sed arguitur aliter secundo, contra fundamentum de habitu acquisito. & probo, quòd  quilibet actus quantumuis remissus, augeat  habitum acquisitum, quia aliâs sequeretur,  quòd nunquam augeretur habitus, nisi augeretur conatus potentiae. Patet, quia si secundus actus non est maior: primo, nihil facit secundum opinionem: sed ut sit maior actus,  uidetur quod sequitur maior conatus, ergo infertur illatum. Ad hoc dico, primo negando  consequentiam, quia cum aequali conatu posito habitu producitur maior actus. & est conmunis opinio, sed Durandus hoc negat, quia  tenet quòd habitus non facit de per se maiorem intensionem: sed non est probabilis eius  sententia.
  
   ¶ Tertio arguit, Experientia docet, quòd ex  frequentatione actuum semper augetur habitus, sed non uidetur quòd semper actus sequentes sint intensiores praecedentibus, ergo     hoc non requiritur ad augmentum habitus.  Dico primò, imò experientia docet, quòd si  quis remissè & tepidè operatur, non inuenit  se promptiorem, quòd tamen esset, si habitus  augeretur. Secundo dico, quod regulariter ubi est  maior inclinatio, est maior conatus, & quia habitus auget inclinationem, consequenter qui  operatur ex habitu, operatur ex maiori conatu, & ideo regulariter actus sequentes sunt intensiores. Et sic uidetur manere secundum argumentum principale in suo uigore.
  
   ¶ Tertio principaliter arguit pro nostra opinione, quia ut latè probatum est, actus intensior auget habitum solum secundum excessum,  ergo actus aequalis, uel minor nihil auget. Patet consequentia, quia si actus ut sex, habet habitum ut quatuor, uel auget praecisè per duos  gradus: ergo actus ut tria uidetur quòd nihil  augeat. Si enim actus auget habitum solum  secundum excessum, ergo si non excedit, uidetur quòd non augeat. Et confirmatur, quia  in naturalibus, ut dictum est, remissius agens  non auget effectum intensiorem.
  
   ¶ Quarto arguitur, Experientia docet, quod qui  remissè & tepidè operatur, facile amittit habitum. quod non esset, si talis habitus augeretur: esset enim difficilius, & firmius, quod  non ita contingit. Imò qui consueuit tepidè     operari, facilè desinit operari. Plurima argumenta possent fieri de hac opinione, licet dicta sunt potiora.
  
   ¶ Sed pro maiori declaratione materiae arguitur pro prima opinione contra secundum &  tertium: & probo, quòd habitus augetur per  quemlibet actum. Et primo arguo argumento facto in principio conclusionis, quia talis  actus etiam remissus, loquendo de habitu charitatis infuso, est meritorius. ergo respondet  aliquis gradus gloriae, & gloria correspondet  charitati. ergo ratione talis actus augetur gratia & charitas. Dico primo quòd non est certum, quòd patres antiqui senserunt de hoc  dubio, & moderni quidem ita uolunt intelligere. S. Thom. in 1. distinct. 17. quęst. 2.  dicit, quòd ad multitudinem actus charitatis  non necessariò sequitur augmentum praemii  essentialis. Scot. in 4. uidetur dicere, quòd  pro actu remissio sicut habebit gradum gloriae, ita habebit gradum gratiae in fine uitae.  Quidquid senserint patres, quod probabilius  est respōdeo per tres propositiones. Per[article 11] quemlibet actum charitatis quantumuis remissum  meretur quis, & habebit maiorem gloriam.  Haec propositio uidetur esse S. Tho. 1. 2. q. 52.  & 2. 2. q. 24. art. 6. licet fortasse super sententias  aliter senserit. Eadem propositio est apertè Scot.  Et primò probatur, quia uidetur repugnare     quòd sit meritorius de condigno, & non detur  pro eo praemium. Item perfecti uiri uiderentur esse multo iniquioris conditionis, si habentes habitus intensissimos, fortè aliquando  elicientes actus minoris intensionis, omnino  frustrarentur praemio, qui tamen actus apud  imperfectos essent ualde meritorii. Item uidetur facere, quòd Dominus dicit Matth. 10.  Quicunque potum dederit calicem aquae frigidae (etiam non ita feruenti actu) non perdet  mercedem suam. Item uidetur facere Matth. 19.  Si uis ad uitam ingredi, serua mandata. Certum  est, quòd per actus remissos charitatis seruat  quis mandata. ergo pro illis habebit uitam  aeternam. Item attritio quantumcunque remissa, dummodo habeat alias circunstantias, est  sufficiens dispositio ad gratiam & gloriam.  Item omnino uidetur absurdum, & acerbum,  ut siquis heri habuisset actum ut decem, & habuisset pro illo magnum praemium, quia scilicet habebat habitum remissiorem, & hodie  quia creuit habitus pro simili actu, nullam mercedem habeat. Item pro actu intensiori, ut  dictum est, augetur charitas solum penes excessum actus, tamen datur gloria proportionabiliter ad totam latitudinem actus, ergo pro  actu remisso dabitur etiam proportionabiliter  aliquis gradus gloriae. Et quidquid sit de argumentis & opinionibus nouorum theologorum,     nullo modo dubito de hac propositione, quia  ex fide, & sacris literis habemus apertè, quòd  pro bonis actibus, saltem ex gratia praecedentibus, habemus gloriam in coelo. An autem  per actus remissos augeatur habitus necne,  totum pendet ex opinionibus, propter quas nullo  modo debemus discedere à regula, & synceritate scripturarum, quae apertè nobis permittunt praemium pro bonis operibus, iuxta id,  Vt recipiat unusquisque prout in corpore gessit  siue bonum, siue malum. Hoc certè indignum  uidetur diuina bonitate, ut pro actu malo  quantumcunque remisso recipiat quis poenam,  & pro actu bono remisso non habeat mercedem.
  
   ¶ Secunda propositio, Quolibet[article 12] tali actu augetur gratia. Hęc patet ex primo, quia si pro illo debetur ei maior gloria, ergo talis est dignus maiori gloria: & per consequens, est gratior. Nihil enim aliud uidetur esse gratius,  quàm dignius, & magis acceptum ad uitam  aeternam. ergo qui prius erat gratus ut decem,  si pro actu ut duo debentur ei duo gradus gloriae, iam est gratus ut duodecim. Similiter ergo  sicut suprà diximus, quòd per actum intensum  augetur gratia secundum totam latitudinem  actus, charitas autem solum secundum excessum, ita dicimus quòd per actum remissum augetur gratia, non autem charitas.
  
      ¶ Tertia propositio,[article 13] si per actum remissum  non augetur charitas statim, uoluntarium uidetur  dicere, quod augetur in fine uitae. Nihil enim de  hoc est nobis traditum. Secundo principaliter  arguitur pro eadem prima opinione, quia actus  minus intensus potest esse magis meritorius  quàm actus magis intensus, ergo si per actum  intensiorem augetur habitus, ergo etiam per  actum minus intensum. Consequentia patet,  quia habitus infusus non auget nisi meritoriè,  ergo ubi maius meritum est maius augmentum.  Et antecedens probatur clarè, quia maius meritum est dare totam substantiam pauperibus,  etiam per actum remissum, quàm unum denarium per actum intensum. Dico quòd argumentum petit dubium, An[article 14] in augmento habitus habeatur respectus non ad intensionem  actus gradualem meritorii, sed ad quantitatem  meriti. Et posset quidem uideri probabiliter,  quòd debeat haberi respectus solum ad intensionem, quia uidetur quòd augeatur habitus  meritoriè, sicut augeret effectiuè, si actus posset augere: sed si actus augeret effectiuè habitum, augeret secundum intensionem gradualem, & non secundum meritum, ut patet de  habitu acquisito, qui augetur ab actu meritorio, non secundum proportionem meriti, sed  secundum gradualem & naturalem intensionem: ergo similiter uidetur dicendum de habitu infuso. Et confirmatur, quia per actum  meritorium uirtutis acquisitę augetur habitus  infusus, ergo uidetur quòd proportionabile  sicut auget habitum acquisitum penes intensionem gradualem, & non penes meritum, ita  augeat habitum infusum. Item quia sicut patet  ex superioribus, augmentum charitatis non  facit per se ad praemium, sed solum ad intensiorem actum eliciendum. Pręmium enim est  respectu gratiae, & non charitatis. ergo rationabilius uidetur, quod magis in intensione charitatis habeatur respectus ad intensionem gradualem actus, quàm ad meritum. Sed his non obstantibus dico probabilius ad dubium, quòd  etiam habitus charitatis, & alii habitus infusi  augentur secundum proportionem meriti, &  non secundum intensionem gradualem actus.  Probatur, quia uirtutes infusae sunt dona dei,  & quodam modo praemia actuum bonorum.  ergo omnino est tenendum, quòd meli oribus  dantur maiora dona, & maiores uirtutes. Sic  qui magis meretur melior est, ergo magis augentur in eo uirtutes quantuncumque alius habeat actus intensiores, sed non aeque meritorios. Tertio principaliter arguitur, Ponamus  Petrum in charitate ut octo, & habeat successiuè duos actus meritorios, utrumque ut sex: &  Paulus item habeat charitatem ut octo, & habeat unum actum ut duodecim. Arguitur sic,     In Paulo augetur charitas, ergo etiam in Petro, qui tamen habet actus remissos. Patet consequentia, quia aequaliter meretur, & ex praecedenti determinatione in augmento habituum   habeatur solum respectus ad meritum: ergo si  augetur in Paulo, etiam in Petro: & quia  tangitur eadem difficultas, arguituur quarto,  quia actus in continuatione est meritorius, ergo quilibet actus quantuncumque remissus per  continuationem potest peruenire ad meritum  actus intensioris: sed ut dictum est, intensio  fit ratione meriti, ergo per actum remissum  augetur habitus: ut uerbi gratia, si quis habeat  habitum ut octo, eliceat actum ut quatuor, ille  actus per continuationem fit meritorius ut decem: quia certum est, quòd quanto maiori tempore continuatur, tanto magis meritorius: &  cum quilibet actus continuatur, ut est communis sententia, & experientia docet, uidetur,  quòd quilibet actus remissus augeat habitum.  Dico quòd ista duo argumenta petunt dubium,  An[article 15] data etiam opinione quòd habitus non  augeatur per actum remissum, plures actus remissi possint augere habitum, uel etiam unus  actus continuatus possit ęquiualere in merito  uni actui intenso. De quo dubio sunt tres opiniones. Prima, quòd quandocumque peruenitur ad meritum actus intensi, siue per multiplicationem actuum, siue per continuationem     unius actus, augetur habitus: quia, sicut dictum est, intentio habitus fit ratione meriti.  ergo siue per multiplicationem actuum remissorum, siue per continuationem unius actus  remissi perueniatur ad aequale meritum unius  actus intensi, augebitur habitus infusus. Sed  contrà, quia uidetur sequi, quod si per quemlibet  actum quantumuis remissum augetur habitus,  uidetur enim quòd per continuationem semper ueniatur ad meritum actus intensi, maximè  tenendo, sicut uerum est, quòd in quolibet instanti continuationis liberè continuatur. Item,  quia S. Tho. ut allegatum est in 1. dist. 17. dicit,  quòd per multiplicationem actuum remissorum non necessario augetur charitas, & certè  doctores, qui negauerunt intentionem habituum per actus remissos, non admisissent, quòd  per continuationem aut multiplicationem talium actuum augetur habitus: ideo est secunda  opinio, quòd per actus remissos, neque continuatos, neque multiplicatos, nunquam augetur charitas: & fortè haec fuit opinio antiquorum. Sed contrà certum est, quòd per continuationem uel frequentationem actuum remissorum fit aliquis melior, quàm alius per  unicum actum intensum, & inconueniens uidetur, quòd qui melior est, non habeat maiora  dona dei, & per consequens maiores uirtutes  infusas: ergo talis multiplicatio uel continuatio actuum sufficit ad intensionem habitus.  Ideo est tertia opinio media, quòd per actus  quidem remissos non augetur habitus, sed adueniente aliquo actu intenso augetur habitus,  non solum pro illo, sed etiam pro omnibus  praecedentibus quantumcunque remissis. Sed certè hoc uidetur esse diuinatio, & merè uoluntarium. Si enim ratione intentionis est meritum,  & in praecedentibus actibus remissis fuit sufficiens meritum, commentum uidetur, quod oportet expectare aliquem actum, qui per se sit sufficiens ad augendum. S. Tho. ponit exemplum  de guttis cauantibus lapidem, quòd ultima cauat uirtute praecedentium, & ita est de actibus  meritoriis. Vnde uidetur, quòd posito aliquo  actu remisso cum praecedentibus, augetur habitus, qui tamen per se non sufficeret augere,  sicut est de gutta, quae cauat lapidem.
  
   ¶ Dubium est quę sit uerior de istis opinionibus. Quòd probabilius mihi uidetur dicam  per propositiones. Prima, contra sententiam  multorum scholasticorum, Meritum[article 16] nullo  modo proportionatur intentioni, hoc est, si  dilectio dei est intensa ut tria, est meritoria ut  tria, non oportet quòd dilectio ut quatuor, sit  meritoria ut quatuor. Secunda non[article 17] solum  non proportionatur meritum intentioni, sed  nec magna multitudo actuum remissorum  aequiualet uni actui intenso, & perfecto, hoc est,     uolo dicere, quòd magis meritoria est una dilectio perfecta, quae sit uerbi gratia ut decem,  quàm centum imperfectae, quarum quaelibet sit  ut unum. Probantur ambae propositiones. quia  difficultas multum facit ad meritum, & difficilius est habere unam dilectionem perfectam,  quàm centum imperfectas. Item quia magis  conforme est praecepto de dilectione Dei, diligere semel Deum ex magno conatu, quàm tepidè & remissè, quia praeceptum est ut toto  corde diligamus. Item perfectior est una oratio  cum magna deuotione & attentione, quàm  multae tepidae remissae. Et confirmatur totum  hoc, quia certè in ęstimatione rerum, pluris aestimatur una res perfecta in sua specie, quàm decem imperfectae, ut patet in margaritis. pretiosior enim est adamas magnitudinis auellanae,  quàm centum adamantes minuti, etiam si omnes  simul sint maioris ponderis, & hoc in omni genere margaritarum. Item in animantibus pluris est equus unus perfectus quàm decem imperfecti & inualidi. ita certè est in minoribus.  Maioris precii est unum opus & officium uirtutis perfectę, quàm multa imperfecta & minuta  etiam in eadem specie. Tertia, Idem est dicendum de continuatione: est enim absurda & ridicula calculatio scholasticorum. Vt si quis in  elicione actus mereatur ut decem, quod in quolibet instanti continuationis tantundem meretur. dico enim quòd[article 18] nisi sit magna continuatio & perseuerantia in actu, non duplicatur  meritum. licet possit esse tanta continuatio &  perseuerantia, ut etiam sit maius meritum in continuatione quàm in elicione. Quarta, Quandocunque[article 19] peruenitur ad meritum  aequale cum  actu intenso, siue per multiplicationem, siue  per intentionem, sine dubio augetur habitus.  Sed hoc non ita frequenter contingit ut dictum   est. Probatur propositio, sicut probatum est,  quia talis est aequè bonus, sicut alius esset per  actum intensum. ergo habet etiam aequales uirtutes. Videtur enim incouueniens, quòd qui  melior, non habet maiorem charitatem. Si ergo quis fit melior per multiplicationem, aut  continuationem, quàm alius per intensionem,  ergo habebit maiorem charitatem. Item quia  augmentum est quodammodo praemium, ergo  si est sufficiens meritum, erit etiam augmentum.  Item profectò absurdum uidetur, qui habet  charitatem ut centum, & orans per actum meritorium ut quinquaginta, per totum diem  non mereatur augmentum charitatis. Hoc uidetur conforme dicto S. Tho. 2. 2. ubi supra,  dicentis, quòd quilibet actus meretur augmentum, licet non statim, sed cùm sufficienter se  disposuerit, uidetur quòd haec dispositio sit,  quando peruenitur ad meritum aequale cum  actu intenso. Et per hoc patet ad tertium, &     quartum argumentum. Quinto arguitur, quia  uidetur sequi ex opinione, quod quantũcunque  quis agat ex toto conatu, nunquam in continuatione augetur habitus. Consequens uidetur inconueniens, scilicet, quòd nihil operetur  ad augmentum habitus, quod aliquis diu perseueret in bono actu. Sequela autem uidetur probari, exempli gratia, quòd Petrus habens habitum ut quatuor, eliciat actum ut octo, in primo  instanti habitus fiet aequalis actui per supradicta, & actus manebit aequalis (ut supponimus)  in continuatione, & per opinionem actus ęqualis non auget habitum. ergo nunquàm in continuatione augebitur habitus. Dico, iam dictum   est, quod in augmento habituum infusorum habetur respectus solum meriti, & in continuatione poterit perueniri ad maius meritum, quàm  sit latitudo habitus, uel quàm esset meritum  unius actus intensioris, & sic augebitur habitus. Sexto arguitur, Sequitur quòd caeteris paribus esset melioris conditionis qui elicit primo actum remissum & postea intensum, quàm  econtrario qui prius elicit actum intensum, &  postea remissum. uerbi gratia, Petrus habens  charitatem ut octo, eliciat primò actum ut  quinque, postea ut decem, per regulam positam augetur habitus per septem gradus, quia  iam meritum peruenit ad octodecim gradus,  & si contrario eliciat primo actum ut decem,     & postea ut quinque, solum augetur habitus  per duos gradus. Probatur, quia statim cum  primo eliciat actum ut decem, iam habitus auctus est per duos gradus, scilicet usque ad decem,  & per actum ut quinque, sequentem non augetur habitus. ergo omnino sequitur illatum,  quod ordo ille actuum multum facit ad augmentum, quod uidetur absurdum. Dico  primò fortasse, quòd hoc argumentum & alia  similia ostendunt, quòd nostra opinio non  caret etiam calumnia, nec bene se expedit à dubiis & difficultatibus, & fortasse quod oportet  ponere aliam opinionem distinctam à tribus  recitatis. Secundo dico, quòd consequens non  est maius inconueniens concedere, quàm concedere de habitu acquisito. De quo oportet  concedere, quod si quis habet habitum ut octo,  & eliciat primo actum ut nouem, & postea ut  decem, quilibet actus auget habitum, quia semper inuenit habitum remissiorem. Si autem  mutato ordine primo eliciat actum ut decem,  & postea ut nouem, prius quidem auget habitum, sed secundo non, quia inuenit iam habitum intensiorem se. Imo de aliis agentibus naturalibus uidetur, quòd oportet simile concedere. Si enim primo adhibeat calefactiuum ut  quatuor, & postea calefactiuum ut octo, utrunque producit, uel auget calorem. Si autem mutetur ordo, & primo adhibeatur calefactiuum ut     octo, & postea ut quatuor, nihil facit, ut declaratum est: quanquam re uera non est simile,  quia in habitibus infusis actus remissus & intensus computatur pro non actu quantum ad  meritum, & possunt facere unum augmentum,  quod non potest dici de acquisito. Septimo  arguitur, Quia saltem sequitur, quòd si quis ex  habitu intenso habet solum unum actum acquisitum, qui etiam per continuationem non perueniat  ad meritum intensum, sequitur, inquam, quòd  pro illo actu nunquam recipiet augmentum charitatis, cùm tamen illo actu fiat melior alio,  qui non habet illum actum caeteris paribus.  Dico, omnino consequens uidetur concedendum secundum hanc opinionem, & satis  est quòd augetur gratia. Ex omnibus relinquitur, quòd de augmento gratiae eadem est opinio nominalium. Primo modernorum & S.  Thom.
        {Eadem est opinio S. Tho. & modernorum de augmento gratiae.}
 differunt tamen ab opinione Scot. Secundo relinquitur, quod profecto non est certum, sed ualde dubium, quomodo fiat augmentum charitatis, & uirtutum infusarum. Neque mihi per omnia placet etiam opinio S. Tho.  recitata, neque possum ex sententia satisfacere dubiis emergentibus ex illa. Tertio,  uidetur tamen quantum ad hoc probabilius,  quod non per quemlibet actum augetur charitas. Quarto, posset nihilominus defendi  probabiliter, quòd per quemlibet actum non     ad modum quidem quo aduersarii putant, sed  ut dicamus, quòd charitas ut decem, augetur  per actum ut duodecim, per duos gradus, & per  actum ut sex, per unum gradum, & per actum  ut tria, per dimidium: etiam sic probabiliter & demum in hac materia facilius esset mihi dicere quod est falsum, quàm quod est  uerum.
  
  
[ *De diminutione charitatis* ]
     SECVNDA PARS DE  diminutione Charitatis. 
  
   IN secunda parte relectionis agendum est  de diminutione charitatis. Duobus[article 20] autem modis solum imaginari potest aut disputari, quòd charitas diminuatur. Vno modo  per peccatum ueniale. & secundo, per peccatum mortale, ita quòd ratione illius aliquis ad minorem charitatem & gratiam resurgat, quàm prius habuerat. De primo modo  dubitatur, an[article 21] per peccatum ueniale diminuatur charitas uel gratia. Et uidetur quòd  sic, quia quanto crescit offensa, tanto minuitur gratia, ut patet in omni uita ciuili. Tanto  enim aliquis cadit à gratia alicuius, quantum  illum offendit. Sed ueniale peccatum est offensa Dei. ergo minuit gratiam.
  
   ¶ In contrarium est, quia sequitur, quòd multiplicatis uenialibus tollerentur gratia & charitas. omne enim finitum per ablationem finiti consumitur. Dico, opinio est Altisiodo.  celebrata in scholis, quòd peccata uenialia immutent charitatem, quae impugnatur ab omnibus doctoribus tam antiquis quàm modernis. De qua opinione & quaestione dico per  duas propositiones. Prima opinio Altisio.  non tam improbabilis est, sicut solet uideri in  scholis. Probatur, quia pro illa sunt argumenta habentia apparentiam: & argumenta, quae   solent fieri contra illam, soluuntur apparenter.  ergo opinio illa est probabilis. Argumenta  pro illa opinione sunt, primum quod factum est non debet uideri ita infirmum. Si  enim non imaginaremur gratiam esse habitum, sed hominem esse gratum Deo per uirtutem diuinam, quae habet illum acceptum,  sicut homo est gratus regi non per aliquem  habitum, facile esset intelligere quomodo  per paruas offensas, licet peccata uenialia, homo redderetur minus gratus, sicut etiam homo est minus gratus amico per multiplicationem etiam leuium offensarum. Et certè si  licet arguere ab humanis ad diuina, non est  dubium, quin hoc sit in usu hominum etiam  bonorum, ut minuatur amicitia per multiplicationem etiam leuium offensarum, quae tamen non sufficiunt tollere amicitiam. Nescio     ergo unde nos diuinamus quòd sumus ita  amici dei & ita grati post infinitam multitudinem peccatorum uenialium?
  
   ¶ Item pro eadem opinione arguitur, quia ex  multiplicatione peccatorum uenialium redditur homo minus promptus ad actus charitatis, & aliarum uirtutum: minuunt enim feruorem charitatis, ut doctores concedunt. Signum est ergo, quòd habitus est minor. Maior  enim habitus maiorem feruorem facit, & maiorem promptitudinem, & firmitatem, cuius  contrarium experiuntur, qui habent consuetudinem peccandi uenialiter. Ad argumentum  in contrarium, quando argumentatur, sequitur quòd per multiplicationem uenialium tandem tolleretur charitas & gratia: aliqui dicunt,  quòd quando gratia peruenit ad illum gradum,  qui possit tolli per unum ueniale, iam id ueniale  fit mortale ex illa circunstantia.
  
   ¶ Contra hoc est argumentum, quia quilibet  inuincibiliter ignorat illam circunstantiam.  Nullus enim potest scire quando gratia est in  tali statu. Item oportet confiteri de tali mortali peccato, quod non est dubium, quin ueniretur in multis, qui cauentes à mortalibus,  tamen habent magnam consuetudinem uenialium. Nullus autem hactenus inuentus est, qui  de hoc confiteretur, nec deberet, nec quisquam  tale consilium dedit, ergo.
  
      ¶ Item arguitur, quia peccatum mortale, quod  tollit gratiam, non est grauius mortaliter seipso  sine tali circunstantia. Occidere enim hominem   in eo qui erat in gratia, non est grauius, uel saltem non est grauius moraliter, quàm in eo,  qui est extra gratiam: ergo per hoc, quòd mendacium tolleret gratiam, non mutaret speciem,  nec esset infinitum grauius. Item arguitur. Praesupponitur unum falsissimum, quòd aliquis  teneatur ad conseruationem gratię ex speciali  praecepto: quod non est uerum. Qui enim est  in gratia, & adulterat, non peccat contra duo  praecepta, sed solum contra praeceptum non  adulterandi. Et ideo alii aliter respondent, quod   secundum peccatum, etiam si sit aequale cum  primo, non tantum tollit sicut primum, sed  solum proportionabiliter, puta si primum tollit  unum gradum, secundum tollit dimidium, &  tertium quartam partem gradus. Et sic consequenter clarum est, quòd si ita fieret, etiam si  in infinitum multiplicarentur peccata, nunquàm omnino tolleretur gratia. Sed isti nullam rationem afferunt, quare secundum peccatum non auferat tantum sicut primum, nisi  solum, quia sequitur inconueniens: quod non  est satisfacere ad argumenta, & uidetur uoluntaria solutio. Et ideo aliter dico etiam, quòd    [article 22] nullum peccatum ueniale potest tollere gratiam, dato quòd quilibet tollat partem gratiae.     Et ratio est, quia sicut augmentum gratię est  quodammodo praemium, ita diminutio est poena. Si autem aliquod ueniale omnino tolleret  gratiam, id puniretur plus quàm omnia uenialia praecedentia. Manifestum est enim, quòd  maius malum & grauior poena est priuari uno  gradu gratiae apud eum, qui solum habet illum  gradum, quàm priuari centum gradibus apud  illum, qui habet ducentos. Peius est enim cadere à gratia, quàm cum gratia uenire ad minimum. Et si diceremus, quòd si quis habet  decem gradus gratiae, per peccatum ueniale  perdit unum gradum, & per alia uenalia multiplicata possunt perdi nouem: sed cùm uenitur ad decem, nullum ueniale, nec quęcumque  uenialia possunt tollere totum illum gradum,  sed poterit tollere uel dimidium uel tres partes. Nec hoc est uoluntarie dictum. Quia grauius est habenti unum gradum perdere dimidium, quàm habenti centum perdere decem:  sicut & maior poena est habenti decem aureos  perdere omnes, quàm habenti mille perdere  uiginti: & grauius est habenti decem perdere  nouem, quàm habenti centum perdere quinquaginta, & hoc modo possemus elabi ex argumento. Si hoc non placet, posset aliter dici,  quòd uenialia possibilia in tota uita unius hominis, sunt certa, & determinata, cùm sit certum tempus, & per consequens quamuis posset esse immensa multiplicata, est tamen certa,  est em̃ aliquis determinatus numerus actuum,  quos potest aliquis habere in una hora, & per  consequens etiam in tota uita, quae constat ex  finitis horis. Hoc supposito ego dicerem, quòd  minima gratia, utputa baptismalis, uel quaecunque alia habet plures partes quàm sunt peccata possibilia in tota hominis uita, & unum  peccatum ueniale non potest tollere nisi unam  particulam ex illis. Vt si dicamus, quòd uenialia possibilia sunt decies centum mille, dico quòd quaecumque gratia ad minus habet decies centum mille gradus, aut particulas, & quod  libet ueniale potest tollere unam particulam,  & sic patet quòd nunquàm peruenietur ad ultimum. Neque hoc esset tam absurdum. Et si  nec hoc quidem satis faceret, dicerem adhuc,  quòd si quis diu uiuit in gratia, & non peccat  mortaliter, dato quòd committat multa uenialia, impossibile est, quin saepe mereatur & augeat gratiam, & sic etiam si uenialia diminuant  charitatem ex alia parte, augebitur plus quàm  minuetur. Et iterum euadimus illud inconueniens, quod argumentum petebat. Et potest  confirmari totum hoc. Quia temperantia acquisita, & aliae uirtutes minuuntur per peccata  uenialia contraria illis uirtutibus, & tamen  nunquam possunt taliter corrumpere uirtutem.  Si enim quis semel habeat uirtutem temperan  tiae, quantumcumque ostendat uenialiter in materia temperantiae, nunquam desinet esse temperatus, & sic posset defendi sententia Altisiodorensis.
  
   ¶ Sed hoc non obstante est secunda propositio. Opinio communis, & contra Altisio. est  longè probabilior, & quantum ego puto, uerior. Et praeter argumenta communia contra  Altisio. argumentor sic contra illum, quia sequitur, quòd charitas simul augetur & diminuitur, quia potest quis mereri, & peccare uenialiter simul, ut certum est: consequens autem  uidetur non solum falsum, sed impossibile, &  malè intelligibile. Quoniam potest esse, quòd  qualitas non extensa pro eodem instanti augeatur & diminuatur. Et confirmatur, quia si  charitas sit ut decem, & peccet quis uenialiter  peccato, quo meretur perdere unum gradum, &  mereatur augmentum unius gradus, hic nulla  mutatio fiet in charitate, sed manebit ut decem,  sicut prius erat, quod uidetur ridiculum dicere, quòd mereatur quis augmentum, & non  detur ei. Item quia quaero si postea remittitur  ueniale, an restituatur gradus gratiae amissus,  necne: si dicas quòd sic, frustra ergo fingimus  illam diminutionem, cùm oporteat concedere, quòd quando remittuntur uenialia, iterum  reditur ad pristinum statum. Si autem neges contrà, quia non debent esse peioris conditionis     uenialia, quàm mortalia. Respondeo, per poenitentiam redit homo ad pristinum statum,  & restituitur amissa gratia, ergo multo magis  per poenitentiam uenialium restituetur amissa  gratia per uenialia. Et confirmatur, quia cùm  uenialia remittuntur, & per quodlibet sacramentum, & per dilectionem Dei semper perseuerans in gratia recuperaret totam gratiam  amissam ratione uenialium, & sic illa diminutio est uana & ficta. & ista sint satis de primo  modo diminutionis: de secundo autem, quia  nunc non uacat, aliâs disputabimus. Et ista sufficiant pro hac relectione.
  
  
  
[ *De temperantia* ]
     REVERENDI PATRIS F. FRANCISCI  à Victoria Relectio de Temperantia in secunda secundae   S. Thomae.  *
     Locus relegendus Gen. 9.  Omne, quod mouetur, & uiuit, erit  uobis in cibum. Quaest. 1.
  
     SVMMA.
  -    1 Vitam suam propriam quòd quilibet teneatur conseruare per alimentum, probatur.  
  -    2 Cibi, aut alimenti nullum genus fuisse, aut esse prohibitum homini iure naturali, ostenditur.  
  -       3 Carnium usus, utrum ante diluuium esset concessus.  
  -    4 Condimentis, & artificio, an liceat uti ad edendum  cibos suauiores.  
  -    5 Carnibus humanis an uesci liceat.  
  -    6 Carnibus uesci humanis, an in extrema necessitate liceat.  
  -    7 Sacrificare homines deo, ut faciunt barbari, quòd sit  & iure diuino, & naturali prohibitum.  
  -    8 Abstinere perpetuò à certo genere alimentorum, etiam  in extrema necessitate, utrum sit laudabile Cartusiensi,  quòd etiam secluso scandalo non uideatur illicitum  in extrema necessitate abstinere à carnibus.  
  -    10 Cartusiensi an liceret in casu necessitatis extremae   carnes comedere.  
  -    11 Vitam reddere breuiorem per abstinentiam, utrum  liceat.  
  -    12 Vitam per abstinentiam ex intentione reddere breuiorem, quòd non liceat.  
  -    13 Vitam quantum quis per alimenta possit protelare,  quòd non teneatur.  
  -    14 Vti alimentis, quibus uita breuior reddatur, quando  non esset peccatum.  
  -    15 Vti quis singulari inedia, & cibo nocuo, quando non  excusaretur à mortali peccato.  
  
  
   AN sit licitum uesci carnibus humanis? & uidetur quòd sic, primò ex  loco citato, ubi nulla fit exceptio,  & saltem uidetur, quod non sit mortale, quia non est contra charitatem Dei uel proximi. Secundo, quia nunquam legimus prohibitum saltem lege & iure diuino. Tertiò, quia     medici utuntur in pharmacis carnibus humanis, quas uocant carnemomia. ergo in contrarium est ius gentium, apud quas semper fuit
        {Aristot.}
   abominabile. Item Aristo. 7. Ethic. dicit, quòd  est feritas, uesci carnibus humanis. Duabus  partibus circa materiam temperantiae praesens  quaestio absoluetur. Prima, utrum homo teneatur conseruare seipsum per alimentum. Secunda, An teneatur homo conseruare speciem  per usum matrimonii. Circa primam partem  quaeruntur nouem. Primo, An teneatur absolutè, & quo iure. Secundo, Vtrum liceat uti omnibus alimentis absolutè, excepta carne humana. Tertio, An liceat humana carne uti in  alimentum. Quarto, An liceat sacrificare homines. Quinto, Vtrum hac ratione liceat barbaros debellare. Sexto, An liceat perpetuo  abstinere ab aliquibus alimentis extra extremam necessitatem. Septimo, An liceat abbreuiare uitam per abstinentiam. Octauo, An  in extrema necessitate liceat abstinere à certo  genere alimentorum. Nono, An ecclesia potuerit prohibere certum genus ciborum &  alimentorum. Circa secundam partem quaeruntur tria. Primo quaeritur, An aliquando fuerit  in praecepto dare operam liberis. Secundo,  Vtrum nunc sit in praecepto. Tertio, Vtrum  si omnino esset peritura progenies hominum,  tenerentur homines dare operam liberis, non     obstante uoto, aut aliis impedimentis consanguinitatis. De primo, utrum homo teneretur  seruare se per alimentum. Videtur quòd non,  quia aliàs aegrotus, qui fastidio ciborum non  comederet, damnaretur de mortali. Item eadem ratione teneretur sumere pharmacum.  consequens est falsum iuxta illud Agathae, Medicinam carnalem corpori meo nunquam exhibui. & est inter epistolas Hieronymi ad hoc  propositio quaedam. Imo nationes sunt, quę  non utuntur pharmacis. Et Cato uidetur condemnare usum medicorum apud Plin. lib. 29.
        {Plin.}
   c. 1. Et primum medicum Romam uenisse anno  ab urbe condita 535. Item condemnato ad  mortem per iudicem licet non comedere, quia  condemnatus ad carcerem, uel ad mortem,  non tenetur fugere. Respondetur, & sit prima propositio, Quilibet[article 1] tenetur conseruare  propriam uitam per alimentum. Probatur primo, facere contra inclinationem, est illicitum:  sed conseruari uescendo est inclinatio naturalis. ergo non conseruare se est illicitum. Maior  probatur, quia inclinatio naturalis, uel sequitur ex iure naturali, uel econtrario. ius naturale oritur ex inclinatione naturali, & siue hoc,  siue illud sit facere contra inclinationem, est  facere contra ius naturale: hoc autem est illicitum: ergo. Maior probatur, quia omnia animalia naturaliter inclinantur ad utendum alimentis, & inclinatio naturalis est, quam non  usus, aut ratio, sed natura impressit. Sicut  ius naturale est, quod natura omnia animalia  docuit. Institut. de iustitia & iure. §. ius naturale. &. ff. eodem titulo, leg. ius naturale.  Et confirmatur, quia hoc modo probamus  multa alia esse illicita, sicut probamus quòd  grauius peccant parentes, si odio habent liberos, uel etiam frater fratrem, aut consanguineus  consanguineum, quia est contra naturalem inclinationem. Secundo, quilibet tenetur diligere seipsum, sed non conseruando uitam suam  facit contra dilectionem sui. ergo illud est illicitum. Maior probatur, quia est praeceptum  diligere proximum sicut se ipsum. Matth. 22.
        {Matt. 22.}
   Si ergo non teneretur homo diligere se, ergo  nec proximum. Tertio, qui non utitur alimento necessario ad conseruationem uitae, interficit se ipsum: Sed interficere se ipsum est illicitum. ergo maior patet, quia non pascere proximum tempore necessitatis, est occidere illum,  iuxta illud Ambrosii, Pasce fame morientem,
        {Ambrosi.}
   si non pauisti, occidisti. libro de officiis. & habetur distin. 89. Minor autem patet, quia ut  Augu. dicit in de ciuitate Dei, Qui dixit, non
        {Augustin.}
   occides, non excepit se ipsum. Vnde cum occidere se ipsum, sit occidere hominem, est illicitum. Item Hieronymus, Nihil interest quo
        {Hierony.}
   pacto te interimas: quia de rapina holocaustum offert, qui vel ciborum nimia egestate,  uel manducandi penuria immoderatè corpus  affligit. Et S. Thom. 1. parte. quęst. 97. art. 3. ad
        {S. Thom.}
   3. dicit quòd Adam etiam peccasset, si non sumpsisset cibum necessarium. Ad argumenta in  contrarium ad primum dico, primo, quòd siuoluntariè quis abstineret se à cibo, ut legimus  apud Valerium, & Plinium de aliquibus apud  gentiles, non est dubitandum, quin peccarent  mortaliter, quamuis illi simul cum aliis erroribus putarent illud esse laudabile. Secundo dico, quòd si aegrotus potest sumere cibum, uel  alimentum cum aliqua spe uitae, quòd tenetur  sumere cibum, sicut teneretur dare aegrotanti.  Tertio dico, quòd si animi deiectio tanta est,  & appetitiuae uirtutis tanta consternatio, ut  non nisi per summum laborem, & quasi cruciatum quendam aegrotus possit sumere cibum,  iam reputatur quaedam impossibilitas, & ideo  excusatur, saltem à mortali, maximè ubi est exigua spes uitae, aut nulla. Ad confirmationem  respondetur. Primo, quòd non est simile de  pharmaco, & alimento. Alimentum enim per  se est medium ordinatum ad uitam animalis, &  naturale, non autem pharmacum: nec tenetur  homo adhibere omnia media possibilia ad conseruandam uitam, sed media per se ad hoc ordinata. Secundo etiam dicimus, quòd aliud est  mori ex defectu alimenti, quod imputaretur     homini, & esset mors uiolenta: aliud ex ui  morbi naturaliter ingruentis. & sic non comedere, esset se interficere: non sumere autem  pharmacum, esset non impedire mortem aliunde imminentem, ad quod non semper homo  tenetur. constat enim quòd aliquando posset quis licitè defendere uitam suam, & non  tenetur: & aliud est non protelare uitam, &  aliud abrumpere. Secundum semper est licitum,  non autem primum. Ideo dicimus, quod si quis  haberet certitudinem moraliter, quod per pharmacum reciperet incolumitatem, sine pharmaco autem moreretur, non uidetur profectò  excusari à mortali: quia si non daret pharmacum proximo sic aegrotanti, peccaret mortaliter, & medicina per se etiam ordinata est ad  salutem à natura. sed quia hoc uix potest esse  certum, ideo non sunt damnandi de mortali,  qui in uniuersum decreuerunt abstinere à pharmacis, licet non sit laudabile, cum creauerit deus  medicinam propter necessitatem, ut ait Salomon. De secundo, Vtrum liceat omnibus  alimentis uti, & loquimur in genere exceptis  carnibus humanis. Primo uidetur quòd non,  ut ex ueteri lege, ubi prohibentur multa, ut patet Leui. 11. tam ex animantibus, quàm aquatilibus & uolatilibus. Nec satis est dicere quòd  erant praecepta cęremonialia. Quorsum enim  attinebat prohibere tam multas species quadrupedum, uolucrum, & piscium? Nec uidentur habere aliquod mysterium, saltem omnia, sed uidentur pręcepta moralia. ergo non  cessauerunt: caeremonialia enim pertinebant ad  cultum Dei, Exod. 18. Item Genes. 9. uidetur
        {Exod. 18.}
   primo concessus usus animalium. ergo saltem
        {Genes. 9.}
   antea erat prohibitus. Et Gen. 1. dicitur, Ecce
        {Genes. 1.}
   dedi uobis omnem herbam afferentem semen.  ubi nihil habetur de animalibus, ergo saltem  ante diluuium non licuit uti omnibus. Item  post legem euangelicam, Act. 15. interdictum
        {Act. 15.}
   est etiam his, qui crediderunt ex gentibus, ut  abstinerent se à suffocato & sanguine. ergo saltem non licet uesci suffocato & sanguine. In  contrarium est locus propositus pro themate  relectionis, & ibidem legitur, Omnes pisces  maris manui uestrae traditi sunt, quia olera uirentia tradidi uobis omnia.
  
   ¶ Respondetur, & sit prima propositio, Nullum     [article 2] cibi, aut alimenti genus fuit, aut est prohibitum homini iure naturali. Probatur, quia omnia sunt propter hominem, iuxta illud, Omnia  subiecisti sub pedibus eius, oues, & boues, &c.  Sed homo non potest uti maiori parte illorum,  nisi in alimentum. ergo nihil est prohibitum.  Et confirmatur ex illo Gen. 1. Dominamini
        {Genes. 1.}
   piscibus maris, & uolatilibus caeli, & uniuersis  animantibus, quae mouentur super terram. Sed  dominium est ius assumendi aliquid in suam     facultatem, sed homo non potest uti multis  animantibus nisi in alimentum. ergo. Secundo,  Quod est prohibitum iure naturali, potest cognosci ratione naturali: sed nulla ratione naturali potest cognosci, quod sit aliquod alimentum prohibitum. ergo. Tertio, Deus, & natura nihil faciunt frustra, sed essent frustra animalia, si non liceret uesci illis. ergo. Quarto, ut  ait S. Thom. 1. part. quaest. 96. art. 1.
        {S. Thom.}
 Omnia animalia sunt naturaliter subdita homini. Probatur, nam imperfectiora cadunt in usum perfectiorum, sicut materia est propter formam  & plantae propter bruta. ergo bruta propter  homines. Vnde philosophus 1. Politic. infert,
        {Aristotel.}
   quòd uenatio syluestrium animalium est iusta,  & naturalis, quia per eam uendicat sibi homo  quod est naturaliter suum: & maiori ratione  est dominus homo aliarum rerum. Dicitur  enim Gen. 1. Faciamus hominem, ut praesit
        {Genesis 1.}
   uniuersae creaturae. Et confirmatur 1. Tim. 4.
        {1. Tim. 4.}
   Omnis creatio dei bona est, & nihil reiiciendum quod cum gratiarum actione percipitur.  Moralia autem pręcepta non cessauerunt. ergo  non est de iure naturali prohibitus aliquis esus.  Vnde S. Tho. 1. 2. q. 102. art. 6. ad primum ait, nulla genera ciborum immunda sunt immunditia cul
        {S. Thom.}
pę ex natura sua. Vnde Mat. 15. Nota quod intrat
        {Matt. 15.}
   in os, coinquinat hominem &c. & Actuum 10.
        {Act. 10.}
   cùm Petrus uidisset linteum, in quo erant omnia     quadrupedia, & serpentia terrae, audiuit, Occide, & manduca. Et cum respondisset Petrus,  Absit à me domine, quia numquam manducaui  commune, & immũdum: facta est uox ad eum,  Quod Deus purificauit, tu commune non dixeris. Item August. contra Faustum libro 6.  Nihil est immundum ex natura sua. & disputat
        {August.}
   hoc ad longum contra Manichaeos, c. 15. citās  illud, Omnia munda mundis. tit. 1. & uerba  Aug. libro 6. contra Faustum. c. 8. ad hoc sunt,  Omnis creatura Dei bona est, omnia enim  quae naturaliter sunt, in ordine suo bona sunt,  & nemo in eis peccat. Manichaei autem carnes omnes immundas dicebant, & habere animas humanas.
  
   ¶ Ad argumenta in contrarium, Ad primum  dico, quòd omnia illa praecepta computantur  inter cęremonialia, ut patet ex S. Th. 1. 2. q. 101.  art. 1. Et ad rationem in contrarium respondet S. Tho. ibidem. Ad primum, quòd ad cultum diuinum, non solum spectant sacramenta, & huiusmodi alia, quae immediatè ad Deum   ordinantur, sed etiam debita praeparatio colentium Deum ad cultum ipsius, quod fit per certam rationem etiam cibi & potus. Sicut etiam  ecclesiastica ieiunia in profestis sanctorum, spectant ad cultum diuinum. Omnes autem cibi,  qui prohibebantur Iudaeis, habent aliquem  modum corruptionis & immunditiae, sicut     S. Tho. eleganter declarat ibidem, & q. 102. ar. 6.  praeter hoc, quòd in multis obseruantiis ciborum etiam continebatur figura & mysterium  Christi, & sacramentorum eius. Vel etiam potest dici, quòd erant praecepta iudicilia, quia  spectabant ad bonam gubernationem populi.
  
   ¶ Ad aliud, quod est maius dubium, augetur  dubium, quia illa obseruantia perseuerauit in  ecclesia non solum tempore apostolorum, sed  etiam multò pòst. Erat enim temporibus Tertulliani, ut patet in apolog. c. 9. & in Synodo
        {Synodus}
   Gangrens. & habetur dis. 30. inter errores illic
        {Gangr.}
   damnatos. Sichabetur, Si quis carnem manducantem ex fide cum religione pręter sanguinem, & idolo immolatum, & suffocatum crediderit condemnatum, anathema sit. Et idem  Rabanus in poenitentiario, & quotquot ante  quadringentos annos fuerunt: imò aiunt Gręcos hodie obseruare, & abstinere se à sanguine, & suffocato. Ad hoc respondet S. Tho. 1. 2.  q. 103. art. 40. ad 3. quòd haec sunt prohibita,  non ad obseruantiam legalium, sed ut ab initio  posset conualescere unio Gentilium, & Iudęorum. Iudaeis enim propter antiquam consuetudinem sanguis & suffocatum erant abominabilia, & ideo interdicta sunt Gentilibus:  sed cessante causa, cessauit effectus, adueniente  lege libertatis, & luce euangelica, nihil est reijciendum, quod cum gratiarum actione recipitur. 1. Timoth. 4. Idem dicitur 4. d. 1. q. 2. art. 1.  Item super Marc. c. 15. Licet antiqui dixerint,  inquit, quòd ab his abstinendum est, quia immunda sunt. Vnde S. Tho. bene uiderat Tertullianum, & concilium Gangren, & Rabanum:  hos enim intelligit per antiquos. Ex quo sequitur, quòd illud fuit praeceptum iuris apostolici, non diuini. Sed quaeritur, quando cessauit obligare. Respondetur, primò. Per contrariam consuetudinem potuit abrogari, quia  est praeceptum humanum, quod per contrariam consuetudinem potest abrogari, ut patet ex  S. Tho. 1. 2. q. 97. art. 3. & Doct. in c. 1. de treug.  & pac. & c. fin. de consuetudine. & in l. de quibus. ff. de legibus. Vnde cùm iam abhinc quadringentis annis sit consuetudo in contrarium,  abrogatum est illud pręceptum. Ex quo sequitur, quòd si adhuc apud Gręcos durat consuetudo abstinendi à suffocato & sanguine, non  esset licitum apud illos frangere illud praeceptum  apostolorum. Dico si sola consuetudine ablatum est praeceptum. Hoc est probabile, sicut in  nostra ecclesia fuisset peccatum ante sexcentos  annos. Et ideo potest dici secundò, & melius,  quòd cessante in uniuersum ratione legis positiuae, cessat uis legis, etiam sine alia abrogatione legis, nec spectata consuetudine: quia  ipso facto, quòd lex est inutilis, non habet uim  obligandi: quia si à principio legis ita fuisset     irrationabilis, & per consequens nec obligatoria, maximè cùm esset onerosa. Sic autem est  in proposito. Tota enim ratio legis illius fuit  societas, & communicatio conuersorum ex Iudaismo, & gentilitate, quae iam nulla est. Vnde  sequitur, quòd non solum iam inducta consuetudo in ecclesia, sed ante omnem consuetudinem licebat uesci sanguine & suffocato,  dummodo intelligeretur causam cessasse, &  ideo S. Tho. ubi suprà, non fundat facultatem  uescendi illis in consuetudine, sed in eo, quòd  causa legis omnino cessauit. Sicut si in tempore belli fiat aliqua lex, quae pro illo tempore est  necessaria, cessante bello, etiam ipso facto cessat  lex, etiam si non exprimatur in lege. imò puto,  quòd tempore apostolorum non seruaretur illa  lex ubique, sed solum ubi erat necessaria ad illam  communicationem utriusque populi. Fortè uerum est, sed nescio cùm durauerit tamdiu, pòst  etiam ubi non erant Iudaei. Sed etiam facit,  quod 1. Corinth. 10. dicitur, Omne quod in
        {1. Cor. 10.}
   macello uaenit, manducate, nihil interrogantes propter conscientiam. Et si quis uocat uos  infidelium ad coenam, & uultis ire, omne quod  uobis apponitur, manducate, nihil interrogantes propter conscientiam. Et quòd illa fuerit causa illius praecepti, patet: quia eodem contextu habetur, ut abstineatis uos ab immolato,  similiter & sanguine, & suffocato. Sed tota ratio quare prohibebatur comedere immolatum,  erat propter conscientias aliorum, non autem  quòd de se aliquid mali contineret, ut patet per  Apostol. 1. ad Corintii. 8. ergo idem dicendum  est de suffocato & sanguine. Et ex eodem patet, quòd etiam tempore apostolorum licuisset  gentibus extra communionem Iudaeorum uiuentibus, comedere suffocatum, & sanguinem,  quia non obstante interdicto de idolothyto,  licebat sine scandalo comedere idolothytum,  ut patet ex uerbis Apostoli 1. Corint. 8. De his
        {1. Cor. 8.}
   autem, quae idolis sacrificantur, scimus quia  omnes scientiam habemus. & infrà, Quidam  autem cum conscientia usque nunc, quasi  idolothytum manducant, & conscientia ipsorum cum sit infirma, polluitur. esca autem nos  non commendat Deo. Videte autem ne haec licentia  uestra offendiculum fiat infirmo. Si enim quis  uiderit eum, qui habet scientiam in idolo recumbentem, nónne conscientia eius cùm sit  infirma, aedificabitur ad manducandum idolothyta, & peribit infirmus in tua conscientia  frater, propter quem Christus est mortuus?  Sic autem peccantes in fratres, & percutientes  conscientiam eorum infirmam in Christum  peccatis. Ex quibus uerbis manifestè patet, quod   uesci immolatis, non erat illicitum, nisi propter  scandalum infirmorum: ergo eadem ratione  ibi non erat opus abstinere à suffocato. Sed licet illud uideatur probabile, tamen etiam potest dici, quòd non est simile de idolothyto, &  suffocato, & sanguine: quia idolothytum prohibitum est solum propter scandalum, & ideo  ubi non erat scandalum, non erat opus illa abstinentia, sed de suffocato alia fuit ratio, scilicet ut conualesceret amicitia inter utrunque populum: & quòd licet illa fuerit ratio, tamen  mandatum fuit absolutum, & sic non est simile. Et praeterea posset quis respondere, quòd  cùm Paulus scripsit epistolam illam, non erat  facta prohibitio, cùm concilium illud fuerit  quindecim annos saltem post passionem Christi, sed ratio temporum non consentit, & pro  certo epistola fuit posterior concilio. Sed potest aliter probari, quòd non fuerint propter  rationem scandali prohibita: quia eadem ratione prohibita fuissent alia legalia: ergo alia  fuit ratio, ut arguit Altisiodor. lib. 4. in propria  quaestione de suffocato & sanguine, dicens, quod   ad literam illud praeceptum non fuit de suffocato in illo sensu, sed ne occiderent homines,  id est, ne suffocarent minus potentes, & ne  effunderent sanguinem humanum. Sed hoc est  contra omnes doctores. Et Hieronymus expressè super illud Ezechiel. 44.
        {Ezech.}
 Omne morticinum, & captum à bestia de pecoribus, & aui  bus, non comedent sacerdotes: ait, ne comederet illud, cuius sanguis effusus non est, quod     epistola Apostolorum decreuerat. Sed contrà  arguit Altisiod. & bene. Quia si illud praeceptum   erat caeremoniale, contrà, quia beatus Petrus  in illo concilio dixit, Quid tentatis imponere  iugum super ceruices discipulorum, quod nec  nos, nec patres nostri potuerunt portare? Sed  per gratiam domini nostri Iesu Christi credimus saluari, quemadmodum & illi. Actuum 15.
        {Act. 15}
   Ex quo patet, quòd sententia Petri fuit, quòd  non imponerentur illis cęremonialia. Et Iacobus ibidem dicit, Ego iudico non quietari  eos, qui ex Gentibus conuertuntur ad Deum. Et  aliter potest argui, quia profectò si solum illud  praeceptum erat eis impositum, quia Iudaei abominabantur suffocatum, & sanguinem, & ut  possent simul conuiuere Iudaei & Gentiles, &  multo magis abominabantur carnes suillas, de  quibus tamen nihil prohibetur, non ergo uidetur illa causa: sed certè, quòd liceret. Et Clitouaeus in antilo. lib. c. 21. ubi dicit, quòd non  peccabant comedentes de immolatis, nisi esus  manducatio generaret aliis scandalum: imò ita  dicit S. Tho. 1. art. 10. & 8.
        {S. Thom.}
 & etiam ex Apostolo ad Rom. 14. ubi per totum capitulum sine  exceptione uidetur diffinire, quòd nihil est immundum nisi ex conscientia, uel scandalo. Confido, inquit, in domino Iesu, quòd nihil commune per ipsum, nisi ei, qui existimat, quid  commune esse, illi commune est. Et S. Tho. dicit illic nihil esse prohibitum. Est etiam determinatio expressa in concilio Florentino, quod  uide in doctrina quae ibi datur Armeniis, ubi  sic legitur, Firmiter credimus omnem creaturam Dei bonam esse, nihilq́; reiiciendum quod  cum gratiarum actione suscipitur, quia iuxta  uerbum Domini, non quod intrat per eos, coinquinat hominem. illaq́; Mosaycae legis ciborum mundorum & immundorum ad cęremonialia asserit pertinere, quę surgente euangelio  transierunt. Illa etiam prohibitio apostolorum ab immolatis simulachrorum, & sanguine, & suffocato, dicitur illi tempori congruisse, quo ex Iudaeis, atque Gentilibus, antea diuersis caeremoniis, moribusq́; uiuebant,  & determinat, quòd iam cessante causa, cessat  effectus, & nunc nulla est differentia faciendi.  Ad aliud, Vtrum[article 3] ante diluuium esset concessus usus carnium, S. Thom. quidem 1. 2. q. 102.
        {S. Thom.}
   art. 6. ad. 2. dicit, quòd esus carnium uidetur esse  post diluuium introductus. Tũc enim Gen. 9.  dictum est, Quasi holera uirentia dedi uobis  omnem carnem. & hoc ideo, quia à terra nascentia magis pertinent ad simplicitatem uitae,  esus autem carnium ad quasdam delicias, & curiositatem uiuendi. & Rom. 14.
        {Rom. 14.}
 super illud, Is  qui manducat, non manducantem non spernat,  & qui non manducat, manducantem non iudicet. dicit S. Tho. Terra nascentia fuerunt concessa homini ad edendum. Primo secundum  illud Genes. 1.
        {Genes. 1.}
 Ecce dedi uobis omnem herbam &c. Sed post diluuium primò legitur concessus usus carnium. Vnde legitur Gen. 9. quasi
        {Genes. 9.}
   holera uirentia tradidi uobis omnia, scilicet animalium genera. Ex quibus uerbis S. Thom. uidetur dicere, quòd ante diluuium non solum  non fuerint in usu carnes, sed nec fuerint licitae. Sed quicquid sit de hoc, uidetur primùm,  quòd de iure naturali non essent illicitae, ut suprà probatum est. & confirmatur, quia per legem Christi non est aliquo modo abrogata lex  naturalis: si ergo nunc licet uesci carnibus, non  ergo est contra ius naturale. Secundo uidetur  quòd non fuerit prohibitum lege diuina etiam  ante diluuium. Probatur primò, non habetur  talis prohibitio. Tertio illa dicebatur ętas legis  naturae, quae scilicet regebatur lege naturali, sine aliis praeceptis, saltem erant paucissima. Et  S. Tho. 1. 2. q. 103. art. 1. ad quartum dicit, quòd  generaliter ante legem Moysi nulla lege erat  prohibitus usus carnium aliquorum animalium, sed solum propter abominationem, uel  consuetudinem ab aliquibus. Ita ergo potest  dici, quòd si ante diluuium non erat usus carnium, hoc erat solum ex consuetudine, non ex  aliquo praecepto diuino speciali. Nicolaus tamen Gen. 9. dicit, quòd tunc profuit concessus usus carnium, quia terra iam non erat adeo     fructifera, acceperat enim detrimentum magnum   ex diluuio. Idem dicit Abul. ibidem propter eandem   rationem, scilicet quod ante diluuium non erat concessus usus carnium. & Ge. 1. dicit idem Abul. Hic taxauit Deus cibos hominibus, ut scilicet carnes  non comederent, sed fructibus uescerentur. Et facit quod Ge. 1. dicitur, Ecce dedi uobis omnem
        {Genes. 1.}
   herbam afferentem semen super terram, & uniuersa ligna, quę habent in semetipsis sementem generis sui, ut sint uobis in escam, & cunctis animantibus terrae &c. Et factum est ita, id est, ita fuit factum. Vnde uidetur, quod non habuerunt aliud in  escam. Confirmatur, Ge. 9. ostenditur naturalis  esus carnium. s. carnem cum sanguine non comedetis. ergo omnino tunc coepit usus uel concessio.  & Ari. 7. Et. c. 5. comedere carnes crudas nume
        {Aristotel.}
rat inter uitia feritatis. Hoc etiam Boët. uidetur
        {Boetius}
   dicere de Consolatione lib. 1. Felix initium prior    aetas contenta dulcibus aruis, nec inerti perdita  luxu, facileq́; sera solebat ieiunia soluere glande.  & Oui. in 1. Met. Cōtentiq́; cibis, nullo cogente  creatis, Arbuteos fetus, montanaq́; fraga legebant, Cornaq́; in duris hęrentia mora rubetis. Et  quae deciderant, patula iouis arbore glandes, Et  Pythagoras suos carnibus abstinere docuit. de  quo Ou. 10. Met. Parcite mortales, dapibus temerare nephandis Corpora. & alia eleganter dicit.  Argumentum est certè, quod antiquus ille mos māsit  in memoria hominum, nec poëtae hoc finxerunt,     sed acceperunt ex antiquitate. Solus Caietanus.  Ge. 9. dicit etiam ante diluuium licitè usos carninibus. Quod probat, quia Ge. 4. laudatur Abel,  qui offerebat de primogenitis gregis sui, & de  adipibus eorum, id est de pinguioribus. Si enim  non uescebantur illis, quae laus erat afferre pinguiores? uel in quem usum habebant greges? et tamen Heb. 11. laudatur Abel, quod potiorem hostiam  obtulit quam Cain. Sed ad hoc alii respondent, quod   causa pellium, & uellerum ad uestitum, & etiam lactis,  quod edebant. Sed contrà, etiam lac non legitur  concesum. ergo non erat usus propter lac. Item quod  de uolucribus cicuribus, uel gallinis quantum  ad usum nutrissent, nam nec ipsa oua concessa  fuerant Gen. 1. Et posset facere ad Caietanum,  quòd Ge. 7. dixit Dominus Noë, ut tolleret de  animalibus mundis septena, & septena, de immundis uero, duo & duo. Videtur enim, quòd  munda uocentur idonea ad uescendum, alia uerò  immũda. Sed S. Tho. 1. 2. q. 103. art. 1. ad 4. dicit,    quod munda, & immunda distinguebantur quantum ad sacrificium. Sed idem Caiet. 2. 2. q. 148.  artic. 2. ad 3. Martini, dicit, quod deus primo Adae   dedit in escam uegetabilia, deinde Noë dedit  animalia. Certè primum uidetur certum, quod scilicet  in statu innocentiae non fuissent usi carnibus  in alimentum: quia ligna, & plantę fuissent sufficientia ad uitam. & omnino non uidetur dubitandum quin sequuti fuissent illam institutionem Gen. 1. Ecce dedi uobis omnem herbam afferentem semen super terram, & uniuersa ligna, quae habent in semetipsis sementem  generis sui, ut sint uobis in escam. Secundo apparentiam habet, quod ante diluuium non fuissent usi carnibus, & uidetur ex illa prohibitione Genes. 9. Carnem cum sanguine non  comedetis. Vel enim prius comedebant carnes  aut non. Si comedebant, uel cum sanguine, uel  non. Si comedebant carnes, non tamen cum  sanguine, uidetur quòd non esset opus illo  nouo praecepto. Si cum sanguine, tunc oportebat reddere rationem quare Deus antea permiserat, & tunc de nouo prohibebat. Vnde uidetur profecto, quòd tunc coepit usus, & ideo  docuit dominus naturalem modum comedendi. Et tunc hoc tenendo oportet dicere, quòd  licet non esset prohibitum iure naturali, erat  prohibitum iure diuino. nec enim est dubitandum, quin haberent aliqua praecepta à Deo, quę  tamen non sunt scripta: uel cum conceduntur  eis plantae, uidentur negata animalia: uel fortè  solum ex consuetudine erat, & non ex aliquo  iure. Tertio potest teneri cum Caietano, quòd  erat usus animalium, licet fortè non ita communis sicut postea fuit, licet Auicenna 1. c. dicat  ueteres non nisi in prandiis usos carnibus, in  coena uero solo pane. Posset etiam confirmari, quòd non esset licitum ante diluuium uesci     carnibus, quia Gen. 9. non conceduntur plantae, & ligna, quae erant prius concessa, sed solum  animalia. ergo postquam conceduntur animalia, signum est, quod non erant prius concessa. Sed  pro opinione Caiet. facit, si ante diluuium non  sunt usi carnibus, nec etiam piscibus, quia idem  est iudicium, & eodem modo fuerunt de nouo  concessi. Ge. 9. & Gen. 1. solum conceduntur,  de quo tamen doctores non faciunt mentionem. Fortè non erat pręceptum de abstinentia  carnium, sed inspiratio interior, quae non facit  praeceptum. Item quid Noë comedebat in arca?  Et probatur omnino, quòd esset usus animalium. Et arguitur, non uideretur quòd esset usus  in sacrificiis, si non esset usus & utilitas rerum:  quia uidetur quòd non sit sacrificium de re  nullius utilitatis, uidelicet, si quis comburet  paleas inutiles, uel serpentem, uel corium, tunc  ergo quaeritur, utrum facerent sacrificia, uel  oblationes columbarum, uel turturum. Si sic,  ergo erunt utilia ad aliquos usus, & non nisi  ad edendum, ergo &c. Si non, contrà uidetur,  quòd fieret sacrificium ex eisdem rebus, sicut  in lege scripta. Sed in lege fiebat oblatio columbarum, & turturum, ergo &c. Item Gen. 7.
        {Genes. 7.}
   mandatum est Noë, ut tolleret in arca de animalibus mundis septena, & septena, & de immundis duo & duo, & sic dicit S. Thom. 1. 2.  quaest. 103. art. 1. ad 4. quod intelligitur quoad     sacrificium. Tunc quaero, an ex columbis, &  gallinis fuerint septena aut bina. Omnino septena, quia oportebat illa multiplicari, plus  ergo erant munda. ergo erant in sacrificiis, &  oblationibus: ergo erant inutilia, sicut corui,  sed utilia, ad edendum scilicet. & S. Thom. ubi  suprà respondens ad illud Gen. 7. dicit, quòd  non erant munda quo ad esum, sed quia nulla  lege erant prohibita, uidetur quòd simpliciter  loquebatur & ante diluuium, quia illa distinctio erat ante diluuium: nec de hoc potest haberi maior certitudo. & sic patet solutio argumentorum, & conclusio uniuersalis, scilicet  quòd nullum est genus alimenti, nec in animalibus, nec in plantis, quo non liceat uti,  quantum quidem spectat ad ius naturale, uel  diuinum.
  
   ¶ Sed restat dubium, Vtrum[article 4] liceat uti condimentis, & artificio ad edendum cibos suauiores. Ad quod breuiter respondetur, quòd  etiam de se non est illicitum, nam sponsa optat  dare sponso poculum conditum. Cantic. 8. &  sic licet sale condire, imò praecipitur Leuit. 2.  Sale &c. Quare non aromatibus? Item S. Tho.
        {S. Thom.}
   2. 2. quęst. 142. art. 2. ad. 2. dicit, quòd circa naturales concupiscentias parum peccatur, ut Ari
        {Aristotel.}
stot. etiam dicit 2. Ethic. sequendo scilicet naturalem concupiscentiam. Sed circa alia incitamenta, quae hominum curiositas adinuenit,     plurimum peccatur, ut curiosè praeparati cibi,  & mulieres ornatae, unde idem uidetur iudicium de utroque.
  
   ¶ Sed uenio ad quaestionem propositam, An    [article 5] liceat uesci carnibus humanis. Prima propositio est, Esus carnis humanae est prohibitus  iure diuino. Hanc propositionem aliqui probant ex eo, quod dicitur Gen. 9. Omne quod
        {Genes. 9}
   mouetur, & uiuit, erit uobis in escam quasi olera  uirentia tradidi uobis omnia, excepto quòd  carnem cum sanguine non comedatur. Videtur  enim illic prohiberi esus carnis humanę, ex eo,  quod sequitur, Sanguinem enim animarum uestrarum requiram de manu cunctarum bestiarum, & de manu hominis, de manu uiri & fratris eius requiram animum hominis. Quicunque   effuderit sanguinem hominis super terram, fundetur sanguis illius. Itaque non uidetur posse  haberi sensus illius dicti, nisi de esu humanae   carnis. Ita dicit Nicolaus & Burgens. ibidem.  Sed contrà, quia Leui. 7. & 17. prohibetur esus  sanguinis, & non est dubium, quòd ad literam  intelligitur non de humano sanguine, aut carne, sed de quocunque sanguine, sicut etiam decretum Apostolorum Actuum 15. ergo ita intelligendum est illud Gen. 9. & ita intelligebant Iudęi, ut patet ex Iosepho, libro antiquit.
        {Iosephus.}
   c. 7. ubi describit historiam illam Gen. 9. Et ideo  Caietanus in eodem loco, scilicet Gen. 9. dicit, quòd prohibetur carnibus uesci humanis  illic per uerba sequentia, scilicet, Sanguinem animarum uestrarum requiram, ut super omnia  uerba penè usque, sanguinem illius. Caietanus  enim non uult, quòd illa uerba sint consequentia, nec pertineant ad praecedentia illa, excepto,  quòd carnem cum sanguine non comedetis.  Sed est noua sententia, & non legit  enim,  sed utique, sanguinem utique &c. Itaque  sensus est, carnem autem humanam prohibeo  uobis &c. & quia quicquid licet sumere in alimentum, licet praeparare, & si opus est, occidere: prohibeo autem (inquit) uobis uti carne  humana in alimentum, quia quicũque effuderit  sanguinem humanum &c. Sed septuaginta illic  legunt, καὶ γδ, etenim, & ita legunt interpretes ex Chaldaeo, & Hebraeo. Sed adhuc potest  bene stare sensus Caietani, & placet. Itaque in  primis uerbis, ueruntamen carnem cum sanguine non comedetis, ostendit naturalem usum  comedendi carnes, scilicet, non crudas, sed coctas, aliud enim est barbarum & ferale. Postea  sequitur, sanguinem enim animarum uestrarum. quasi dicat, iam statui uobis quod comedere liceat uobis: non enim concedo uobis carnes humanas, requiram enim sanguinem uestrum. Et ratione probatur, ut à principio arguebam. Illud est abominabile apud omnes  nationes uiuentes ciuiliter, & non inhumaniter, ergo est iniustum. Patet autem ex historia. Nam circa Pontum, & Danubium leguntur fuisse feri homines, qui humanis dapibus  uescerentur. Et Sydones populi Danubii accolae parentum & propinquorum funera uictimis & festo conuentu familiarium celebrant,  cadauera autem laniata, & pecorum uisceribus  admista, obsonando, epulandoq́; consumebant. Et Indorum Massagetae propinquos cognatosq́; cum ad multam senectutem peruenerint, uel aliquo casu morti appropinquarent,  iugulatos antè magno epularum apparatu aliis  eduliis mistos comedunt. Et Vlysses apud Homerum narrat Lęstrigonas immanes homines  socios suos uerubus affixos comedisse. Et Plinius putat Caier fuisse Laestrigonum sedem,  quales etiam Cyclopas describit Virgilius 3.  Aeneidos. Omnes autem historici, & poetae   tanquam feritatem & inhumanitatem nephandam talem consuetudinem referunt. Consequentia probatur, quia illud dicitur iuris naturalis quod natura distat, & quod apud omnes  est commune, si ergo omnes homines sentiunt  hoc esse turpe, ita est etiam de iure naturali.  Item probat Caiet. ibidem, quia alimentum ordinatur ad id, cuius est alimentum, & per consequens debet esse ignobilius eo, ergo homo  non est alimentum hominis: imò apud Gentiles tanquam infandum scelus habebatur: unde & Christianis hoc facinus à Paganis imponebatur, quòd in nocturnis sacrificiis infantes  occisos comederint, ut est apud Tertullianum  in apol. c. 5. & apud Eusebium in historia ecclesiastica. Item à posteriori, quia omnino essent  causa caedis, & homicidii, ut patet apud Barbaros, qui uescuntur carnibus humanis. Item  ius sepulturae uidetur esse de iure naturali, ut  quilibet sepeliatur ubi uoluerit. ut c. fures. habetur, &c. quaesitum. 13. q. 2. & de poenit. dist. 6.  c. si quis. & de poenit. & remiss. c. crimen. quod  tolleretur, si liceret uesci carnibus humanis.  Item fieret iniuria resurrectioni, cùm confunderentur corpora hominum. Item sepelire mortuos est opus misericordiae, ut patet de Tobia, & Simonide. ergo insepultos abiicere, est  impietas. Item Deut. 21.
        {Deuter. 21.}
 prohibebantur relinquere insepulta etiam cadauera maleficorum.  Nec solum comedere carnes, sed etiam dare  bestiis ad deuorandum, est inhumanum, ut legitur fuisse Caspios, Bactrianos, & Hyrcanos.  & hoc uidetur ex illo loco Ge. 9. Sanguinem  enim animarum uestrarum requiram de manu  cunctarum bestiarum. Vbi nihil aliud uidetur  prohiberi, nisi ne detur bestiis humana caro in  alimentum, de hoc enim agitur ibi. Item pro  diro, & atroci facinore ponitur, & damnatur  etiam à Paganis authoribus, potasse humanum  sanguinem: ut patet in coniuratione Catilinae,     apud Salustium, & Lucium Florum. Item est  pietas naturalis etiam ad mortuos. ergo non  licet abuti cadaueribus eorum. Item est peccatum feritatis comedere carnes humanas, ut  Aristot. dicit 7. Ethicorum, c. 5. Sed tota difficultas est, An[article 6] in extrema necessitate liceat  uesci carnibus humanis. & uidetur quòd sic,  quia, ut impraesentiarum suppono, liceret uti  carnibus suillis in ueteri lege (de quo postea)  in tali necessitate, non obstante pręcepto iuris  diuini. sed tantam uim habet ius diuinum sicut  naturale. ergo etiam liceret uti carne humana.  Item, ad salutem hominis licet abscindere membrum: quare ergo non licebit comedere carnes, & illud membrum, si est necessarium ad  conseruationem uitae? Item licet uti in medicamentis carne, quam dicunt Medici Momiam.  ergo in alimentis, si esset omnino necessarium.  Hoc tamen non obstante sit conclusio probabilis, quòd in quacunque necessitate non licet  uesci carne humana. Patet primò, quia habitum est tanquam immane, quòd aliqui in obsidione usi sunt tali alimento, ut patet apud  historicos. Vide etiam declamationem Quintiliani de eo, qui legatus ad frumentum comedendum non uenit. Item, scilicet tenerentur  homines in tali necessitate uesci tali carne. consequens est falsum, cùm nunquam fecerint homines, nec aliquis hactenus consuluerit tempore famis, nec obsidionis, nec aliquis hoc auderet. Consequentia communiter probatur,  quia si licet, & non est aliud medium, uidetur  quòd tenerentur. Et confirmatur ex historia  Iosephi de bello Iudaico, lib. 7. c. 8.
        {Iosephus.}
 Vbi Maria Eleazari filia in extremis quidem angustiis  filium occidit, coctumque comedit medium, reliquias autem scelerati facinoris, nec contaminatissimi, & aliâs immanissimi homines edere sustinuerunt, sed timore correpti, tales epulas sunt auersati, non obstante extrema necessitate. Caiet. tamen 2. 2. q. 148. art. ad secundum  Martini dicit, quòd est probabile, quod in extrema necessitate uidetur, quòd non sit illicitum uti in cibum hominibus occisis in bello,  licet aliâs, in quit, sit mortalissimum. Martinus  etiam q. 2. de gula, dicit, quòd qui sine necessitate ex sola concupiscentia & delectatione uesceretur carnibus humanis, peccaret mortaliter. Vnde uidetur dicere, quòd in necessitate  non esset mortale, uel non esset peccatum.  Abulens. etiam 4. Regum. 6.
        {Abulens.}
 tenet, quòd in extrema necessitate non est illicitum. sed S. Tho.
        {S. Thom.}
   2. 2. q. 142. art. 4. ad 3. dicit, quòd illa uitia, quae   excedunt humanam naturam, sunt exprobrabilia, sicut si aliquis delectaretur in comestione carnium humanarum, aut in coitu bestiarum,  aut masculorum. Ex hoc uidetur, quòd S. Tho.  putat tam malum comedere carnes humanas,     sicut coire cum bestiis, quod in nullo casu est  admittendum. ergo nec comedere carnes humanas. Facit etiam quod Aristot. 3. Ethico. &  1. dicit, Sunt etiam quaedam, ob quae non licet  etiam compulsum, sed potius oportet summa  perpessum tormenta mortem obire. Etiam si  omnium iudicio necessarium esset ad uitam  fornicari, non tamen liceret, & quòd liceat comedere carnes humanas, quod multo grauius  est per se. Sed respondetur, quòd fornicatio est  intrinsece mala, non autem esus carnium. Sed  hoc est petere principium. unde enim habetur  illa differentia, cùm apud homines omnes sit  abominabilior iste esus, quàm fornicatio? Et  Almayn in moralibus, c. 3. ponit conclusionem,  Nullus metus etiam mortis excusat actum prohibitum lege naturae. Ex quo uidetur confirmari conclusio nostra, uide illum. Item si hoc  in extrema necessitate est licitum, ergo etiam  si terrore barbarorum aliquis cogeretur comedere: nihil enim facit an timor sit ab intrinseco, uel extrinseco illatus. Et mirum est si hoc  licet, quomodo nunquam fuit permissum nec in  obsidione Hierosolymitana sub Vespasiano,  ubi tot millia perierunt fame, nec in obsidione Ierusalem sub Ioram rege Israël, 4. reg. 6.
        {4. Reg. 6.}
   ubi tantę fuerunt angustiae, ut matres paciscerentur de mutuo esu filiorum, praesertim cùm  Elisaeus esset, qui eos admonere potuit, nec     aliquis hoc unquam consuluit in ultima fame  prouinciarum. ergo nullo modo est licitum.
  
   ¶ In tertia quaest. Vtrum liceat in sacrificio uti  hominis sanguine. Dato quod ita sit, quòd non  liceat comedere carnes humanas, an liceat sacrificare ut Barbari faciunt. Et uidetur primo quod   hoc non sit contra ius naturale. Primùm, quia  multae nationes quondam habuerunt in usu,  ut Scythę Taurique aduenas Dianę immolabant,  Laodiceae, uirgines Palladi, Arcades Ioui Lycaeo puerum, Carthaginenses Saturno pueros  etiam regiae nobilitatis: Sapientes etiam Gallorum,  Druidae: Cimbri, Blemmyę, de quo uide Alexandrum de Ales, fol. 193. Imò ad propitiandos  deos uicti Carthaginenses ab Agatho, dicuntur nobilitatis filios mactasse ad aras. Et Germani, & Cimbri, & Senones, & penè omnes  nationes hoc in sacrificiis habuerunt, ut mundarent humano sanguine, imò hac superstitione non caruerunt. De quibus legimus, quòd  ex fatalibus libris Gręcorum, Et Gręcum in foro  Boario confoderunt ad placandas, scilicet iras  deorum. factumque hoc fuit per Cornelium Lentulum, & Publium Lucinium Crassum Consules. Item dominus praecepit Abrahae sacrificare filium Isaac, Genes. 22. Non ergo debuit
        {Genes. 22.}
   credere si erat contra ius naturale. Item Iephte  Iudic. 11. obtulit unicam filiam in holocaustum,
        {Iudic. 11.}
   & tamen ponitur inter sanctos, Hebr. 11. Mirum     est autem si hoc erat contra ius naturale, quòd  ipse non intellexisset, cùm esset fidelis, esse impium, uel non admoneretur à sacerdotibus. Et  maxime quia habetur, quod uenit spiritus Domini super Iephte, & ex illo spiritu uouit uotum,  quod postea persoluit. uide S. Tho. 2. 2. q. 88.
        {S. Thom.}
   art. 2. ad 2. & idem. 4. dist. 38. q. 1. art. 1. q. 2. ad 2.  & Heb. 11. lectione 7. & August. quaestione super Iudic. lib. 7. à pagina. 222. c. 49. ubi sub dubio reliquit, an peccauerit necne. Item ipse Redemptor noster seipsum sacrificauit in cruce.
  
   ¶ In contrarium ponitur conclusio, Prohibitum[article 7] est iure diuino & naturali sacrificare homines Deo. Probatur apertè Deut. 12. Quando
        {Deut. 12.}
   disperdiderit dominus Deus tuus ante faciem  gentes, ad quas ingredieris possidendas, & possederis eas, atque habitaueris in terra earum, caue ne imiteris eas postquam fuerint te intro  eunte subuersae, & requires caeremonias earum,  dicens, sicut coluerunt gentes istae deos suos,  ita & ego colam, non facies similiter domino  deo tuo. Omnes enim abominationes, quas  auersatur dominus, fecerunt diis suis, offerentes filios suos, & filias, & comburentes igne.  Item Num. 13. Dominus praecipiens, ut omnia
        {Num. 18.}
   primogenita offerrentur domino, & spectarent  ad sacerdotem, primogenita tamen hoc unum  iuuet, ut redimantur. Quicquid enim primum  erumpit de uulua cunctae carnis, quam offerunt     domino, siue ex hominibus, siue ex pecoribus  tui iuris, ita duntaxat, ut pro hominum primogenitis pretium accipias. Ex quo loco August.  super Iud. ubi suprà, satis dicit significari, quòd  immolatio quidem humanae carnis est prohibita, & displicet Deo. Ex quo loco saltem Deut.  2. non solùm constat esse prohibitum iure diuino, sed naturali, quia Gentes non tenebantur  alio iure nisi naturali, & tamen computatur inter abominationes eorum immolasse sanguinem humanum. Sed quae est ratio? Primùm  de innocente est clara, quia est contra ius naturale occidere hominem innocentem, cùm sit  praeceptum decalogi. De nocente autem uidetur maius dubium. Quid obstat sicut occiditur  taurus in honorem Dei, quin homo aliàs maleficus, & impius, occidatur in honorem Dei? imò  etiam nunc, an non pro amore Dei licet occidere infidelem? quare non est sacrificium? Respondetur, sicut patet ex S. Tho. 2. 2. quaest. 85.
        {S. Thom.}
   art. 3. ad 3. & clarius quaest. 86. art. 1. quòd sacrificium est, cùm aliquid exhibetur in cultum diuinum consumendum: non enim sufficit, quòd  offeratur ad cultum, sed consumatur in honorem Dei, unde calix oblatus, non est sacrificium,  sed eucharistia est sacrificium in missa. Ex quo  sic arguitur, Vel nocens est damnatus, uel non:  si non, non iustè occiditur, & est contra ius  diuinum, imò naturale. nullus enim obligatur     ad poenam, antequam condemnetur: si autem  est damnatus propter delictum, iam non occiditur ad cultum diuinum. Si enim aliâs esset periturus, non occiditur pro Deo, uel honore Dei:  sicut boues qui occiduntur in macello quantumcunque lanius diceret, imò uellet occidere pro  amore Dei, non esset sacrificium, & sic homines  nocentes, & condemnati, sacrificari non possunt,  nec licitè, nec illicitè. Propriè enim sacrificare  hominem Deo est, quòd illa sit causa occidendi  hominem, quod non est de homine aliâs damnato. Praeterea etiam omne sacrificium est oblatio,  ut S. Tho. dicit ubi suprà. Nō offert autem quis,  nec dicitur munus rei aliâs inutilis uel perdendae. non em̃ esset uel munus, uel oblatio, si quis  uinum, aut bouem, aut ouem prorsus ad nullos usus profuturam daret Deo, non plus, quàm  si lapidem, aut arenam. Offerre enim est ut aliquid sibi subtrahat, ut Deo tribuat. Cum ergo  homo damnatus non sit alicuius pretii, sed perniciosus, non potest ex illo offerri sacrificium,  aut fieri, maxime quia Leuit. 22.
        {Leuit. 22.}
 prohibetur offerri animal quocunque modo morbidum. unde uidetur irreuerentia offerre hominem noxium. Restat ergo quòd nec ex homine nocente, nec innocenti possit fieri sacrificium Deo  acceptum, & praeterea uidetur, quòd uita hominis non sit ita propriè in potestate hominis,  sicut uita aliorum animantium. Non ita est     dominus uitae suae, uel aliorum, sicut est brutorum, qui pro suo arbitrio potest perdere,  aut occidere sine iniuria: homo autem seipsum  occidens, facit iniuriam, & sic uidetur, quòd  uita humana potius sit Dei, qui est dominus  uitae & mortis. Cum ergo sacrificium debeat  fieri ex rebus nostris, quas Deo offerimus, uidetur, quòd non possit fieri sacrificium humanae uitae: & in summa quando Deus debeat coli,  non possumus scire nisi ab ipso Deo: ubicunque autem fuit diuina doctrina, & prophetica,  nunquam fuerunt huiusmodi sacrificia, ergo  omnino nunquam fuerunt Deo grata. Quia  si quis contenderet hoc non esse prohibitum  iure naturali, excusaremus istos barbaros ab  impietate, saltem antequàm esset eis praedicata  lex euangelica: quia excusabantur ignorantia  iuris euangelii, in quo non solum sunt prohibita huiusmodi sacrificia, sed quaecunque alia,  excepto unico sacrificio missę, ut patet ex Paul.  ad Heb. Quia Christus Iesus introiuit semel in  sancta, aeterna redemptione inuenta. Non solum de sacrificio hominis, sed nec de quocunque alio posset reddi ratio aliqua, nisi quòd  Deus reuelasset: quia cùm bonorum nostrorum non egeat, potius uidetur absurdum occidere in gratiam Dei animal quodcunque.  Vnde ex ipso solo inferri potest, in statu innocentiae nullum fuisse sacrificium. Ad argumenta in contrarium. Ad primum patet quid  sit dicendum. Primo enim respondetur, quòd  nunquam aliquae nationes usae sunt huiusmodi sacrificio, quin prius essent idolatrae. unde  post tantum errorem idem daemon, qui suggessit in deos falsos colorem, idem etiam persuasit, ut nefariis sacrificiis colerent. Vnde ille  error non inuasit, nisi post alios intolerabiles  errores, ut dicit Paul. ad Rom. 1.
        {Rom. 1.}
 Propterea tradidit illos Deus in reprobum sensum. Secundo patet, quia Deus damnauit sacrilegos illos  ritus, ut patet Deuter. 12. unde etiam Cornelio  Lentulo, Publio Lucinio Crasso consulibus ne  hominem immolare, neue habitationem sanguine litare liceret, sancitum est. Ad secundum  de Abraham beatus Augustinus libro 7. super
        {August.}
   Iudic. c. 49. dicit, quòd dato quòd lege generali prohibita sint huiusmodi sacrificia, tamen  iubente domino specialiter possunt fieri, sicut  & seipsum occidere, & innocentes, sicut praeceptum est Sauli, ut occideret omnes habitatores Amalech. Vel fortè, inquit, putauit Abraham dominum filium suum suscitaturum, &  sic nullam faceret Isaac iacturam. Sed quo modo credit illud esse à Deo, cùm haberet praeceptum Dei in contrarium? Respondetur, illa  reuelatio uidetur esse interior, & cui Abraham  resistere non posset. Sed hoc ipso, inquit August. ostendit displicere illi huiusmodi sacrificium, quod inhibuit Abraham. Ad tertium de  Iephte. beatus August. eodem loco multa dicit.  Primum condemnat non solum factum & sacrificium Iepte, sed etiam uotum, quia uotum  per se malum fuit: nam non uidetur cogitasse  de sacrificio alicuius. Nō enim dicitur, Quodcunque exierit obuiam mihi, sed quodcunque  exierit de ianuis domus meae obuiam mihi reuertenti in pace à filiis Amon, Domino offeram illud in holocaustum. Nec pecora solent  occurrere ducibus à bello reuertentibus, nisi  fortè canis, qui tamen sacrificio adhiberi non  potuit: unde uidetur in ipso uoto licet non de  filia, tamen de homine cogitasse. Quia ergo de  hoc uoto, inquit, nec de facto scriptura aliquid  diffiniuit, sicut de facto Abrahae, iudicandum  reliquit nobis ex regul. scripturarum. Et possemus (inquit) dicere, Deo displicuisse tale uotum,  & ideo permisit ut unica filia occurreret, ut de  tali uoto uindictam sumeret: nec prohibuisse  eum 60. dierum spatio, sicut Abraham prohibuit, licet infra eodem capitulo dicat, quòd potest etiam dici, quòd fecit totum ex spiritu domini & uotum & factum, & fortasse ut aliqua  humana uictima, Christi significaretur uictima. Quod si uerum (inquit) est, non solum  eius insipientia culpanda non est, uerum eius  obedientia laudanda. Sed potius uidetur stare  in prima solutione S. Thom. 2. 2. quaestione.
        {S. Thom.}
      88. art. 2. ad 2. Satis concordat cum illa prima solutione, & citat Hieronymum, quòd in uouendo fuit stultus, & in reddendo impius. uidentur tamen S. Thom. & Hieronymus non  damnare uotum: nisi tanquam indiscretum,  quod posset habere malum euentum. August.  autem uidetur damnare secundum se, quasi intentio fuerit simpliciter hominem sacrificare.  Non enim magnum fuisset, ut pro tali uictoria uouisset holocaustum unius bouis, aut  arietis. certè aliquod magnum uoluit uouere.  Aliter dicit S. Tho. 4. dist. 4. quaest. 1. artic. 2. q.  2. ad 2. Idem Hebr. 11. lectio. 7. Sed non condemnat uotum, sed factum, quod secutum est.  Sed laudatur Iepte de fide quam habuit. Sicut  & Gedeon eodem tenore laudatur à Paulo,  qui tamen peccauit tentando Deum in uellere  & faciendo Ephot, post quod fornicata est  multitudo filiorum Israël. Sed de poenitentia  utriusque creditur, ut ait S. Tho. Sed hoc iam  constituto, quòd nec sit licitum uesci carnibus  humanis, nec sacrificare homines, sequitur  quaestio moralis, An si quis habeat hanc sacrilegam consuetudinem, uel ut uescatur tali  carne, uel sacrificiis tam nefandis utatur, ut  sunt barbari isti inuenti in prouincia Yucatan,  id est, in noua Hispania, an possint principes  Christiani sua authoritate ista ratione bellum  illis inferre, & quatenus haec: & si hoc non possunt sua authoritate, an saltem ex authoritate  summi pōtificis hoc possint. Et quidem Aug.  Antho. Archidiac. & Syluester dicunt, quòd  si quae nationes sint quae contra ius diuinum  supernaturale, & reuelatum faciunt, coërceri  non debent, nec possunt, ut desistant ab illa  uiolatione, ut si qui peccant peculiariter contra legem Christianam, uel olim contra legem  Mosaicam. Et ratio est, quia non possunt conuinci manifestè quòd male faciant, & per consequens damnari iuridice non possunt: & quia  nemo indānatus potest puniri, ideo non possunt illa causa, aut bello, aut alia persequutione coërceri à talibus peccatis. Haec conclusio  spectat ad relectionem de Indis, quam de hac  materia author suprà egit, ibi uidere latè poteris. De illo tandem dubio, utrum[article 8] sit laudabile abstinere perpetuo à certo genere alimentorum etiam in extrema necessitate. Et uidetur quòd non liceat, quia (ut suprà probatum  est) homo tenetur seruare propriam uitam per  alimentum. ergo ubi non est aliud alimentum,  nisi huius generis, tenetur illo uti. Arguitur  secundo, quia si liceret, maximè ratione uoti,  quale dicuntur habere Cartusienses. Sed hoc  non, ergo patet minor, quia uotum debet esse  de meliori bono, ut S. Tho. 2. 2. q. 88. & doctores 4. d. 38. Et saltem illud quod sine uoto est
        {S. Thom.}
   malum, ratione uoti non fit bonum: ut si est     malum inebriari, ratione uoti non est bonum:  sed abstinere à cibo in extrema necessitate est  mortale, secluso uoto, ergo etiam posito uoto.  Imò tunc uidetur egregiè procedere dictum  illud, In malis promissis, rescinde fidem. Tertio arguitur, Si quis faceret uotum abstinendi  à carnibus non regulariter, uel semper, ut Cartusienses, sed solùm in extrema necessitate,  profectò uotum esset stultum, & illicitum. Sed  non uidetur quòd reddatur melius uotum,  quia simul cum hoc uoueat abstinere etiam  extra necessitatem, ergo &c. Item plus obligat  lex diuina, quàm uotum: sed Iudaeus in extremo tenebatur comedere carnes prohibitas, ergo etiam Cartusienses. Quarto arguitur, Liceret etiam Cartusiensi in tali necessitate constituto comedere carnes, ergo uidetur quòd  teneretur. quia si habet medium licitum ad  conseruandam uitam, facit contra charitatem  non utendo illo, ergo, &c Nulla lex humana  deobligat à diuina, sed uotum est peculiaris  lex, ergo, &c. In contrarium uidetur consuetudo  & authoritas religiosissimi ordinis Cartusiensis, ubi pro nulla necessitate uiolatur abstinentia illa à carnibus. Nec ualet dicere, quòd nunquam incidit necessitas, quia certè credendum  est, quòd aliqui obierunt, quia non comederunt carnes. Pro dissolutione quęstionis nota,  quòd Gerson in proprio tractatu de abstinentia Cartusiensium, ponit duas conclusiones  principales in sententia. Prima, Cartusienses  in extrema necessitate constituti, secluso scandalo, tenentur comedere carnes. Secunda, si  ex tali esu carnium sequatur scandalum, puta  dissolutio ordinis sui, & religionis, obligatur  non comedere carnes. Easdem ponit Maior,  4. distinctione. 38. quaest. 4. & Martinus quaestione de abstinentia. Primam conclusionem probant. primo, quia talis occidet seipsum  non comedendo, iuxta illud Ambrosii,
        {Ambrosi.}
 Pasce fame morientem: si non pauisti, occidisti.  Item nulla lex humana potest obligare ad diuina, sed iste tenetur lege diuina in tali necessitate comedere. ergo, &c. Item nulla constitutio contra charitatem habet locum, si hoc  est contra charitatem, ergo, &c. Sed contra primam conclusionem arguitur 2. Machabaeo. 6.  Machabaei cum periculo mortis abstinuerunt.  ergo licet abstinere saltem Cartusiensibus in  quacunque necessitate. Respōdet Gerson, quòd  Machabaei tenebantur abstinere, quia obligabantur lege diuina, & non est transgredienda  lex diuina pro corporali uitae saluatione. Et  quòd Dauid comedendo panes peccasset, nisi  habuisset reuelationem. Sed Maior aliter respondet, & dicit, quòd Machabaei tenebantur ratione scandali, aliâs debuissent comedere, unde  illo secluso in necessitate liceret comedere illas, quia maior est obligatio diuina seruandi  uitam suam, quàm alia lex de non comedendo  carnem suillam. & ita dicit Almain in Moral.  c. 3. imò quòd tenebantur. Ex quo infert Gerson, quòd si constitutio Cartusiensis diceret,  quòd non comederent carnes, etiam in extrema  necessitate sub poena peccati mortalis, nescirem,  inquit, fateor, constitutionem istam defendere ab iniquitate. Haec determinatio Gersonis,  & Maioris, est ualde probabilis, & maximè  declarando primam conclusionem per secundam, scilicet quòd ratione scandali potest abstinere in extrema necessitate capiendo largè  scandalum, id est, ex hoc, quòd Cartusiensis illa  occasione uesceretur carnibus, inciperet dispensatio, in casibus periculosis quidem, sed paulatim traheret ad multos casus, & omnes graues  morbi essent occasio soluendae abstinentiae. &  cùm Medici de industria augeant opinionem & timorem mortis in aegritudinibus, passim in infirmariis Cartusiens. uescerentur carnibus. Fatetur autem Gerson, quòd ne hoc eueniat, bene Cartusienses abstinent perpetuò. Sed  tamen si in casu occulto, ubi non posset nasci  occasio, & talis indigeret carnibus, posset comedere. Sed sicut haec opinio est probabilis,  ita contra eam pono conclusionem probabiliter. Non[article 9] uidetur illicitum Cartusiensi etiam  in extrema necessitate abstinere à carnibus,     etiam secluso scandalo. Probatur primò. Si comedere carnes in extrema necessitate est praeceptum iuris diuini, ut ipsi dicunt. ergo hoc  esset scandalum Pharisaeorum, de quo non est  habenda ratio, iuxta dictum domini, Sinite  illos, caeci sunt, & duces caecorum. Matth. 15.
        {Matt. 15.}
   Tunc enim maximè habet locum Gregorii  dictum, scilicet, Facilius scandalum nasci permittitur, quàm ueritas relinquatur. Et confirmatur, quia secundum istos doctores, talis, qui  in isto casu abstineret, faceret contra praeceptum   negatiuum, quod nunquam faciendum est ratione scandali. Secundo arguitur, Sequeretur,  quòd quandocunque esset periculum ne moriatur ex abstinentia carnium, tenetur comedere.  Consequens est falsum. ergo probatur sequela,  quia extrema necessitas in moralibus ut certum est, uocatur, quando est probabile periculum. Falsitas consequentis patet ex ipso ritu,  & consuetudine Cartusiensium, qui nunquam  de hoc disputant, an indigeant carnibus, necne.  & dato quòd medicus dicat eum aliâs moriturum, non respiciunt ad scandalum, sed omnino negant se daturos. Nec ualet responsio Arnaldi de Villanoua, qui dicit, quòd quicquid  potest fieri per esus carnium, potest fieri per  oua sorbilia. Nam ut dicit Maior, clarum est,  quòd potest ex assuetudine incidere in fastidium ciborum, & omnino non posse comedere. Tertio non semper quis tenetur seruare  uitam per omne medium licitum, ut patet in  multis casibus, ubi posset quis defendere propriam uitam, & tamen ad conseruationem uirtutis patientiae quis posset permittere se occidi. Item uxor cum periculo uitae suae potest  assidere, & assistere uiro laboranti, etiam ubi  non est necesse, sed tantùm ad conseruationem  fidei maritalis. ergo, &c. Quarto non tenetur  quis solum ad conseruationem uitę mutare se,  puta de consilio Medicorum deserere patriam,  quia frigida est, uel aliquid huiusmodi. ergo  nec comedere carnes. Quinto pro defensione  patriae posset quis procedere ad bellum cum  probabili mortis periculo, & ubi non esset  necesse. ergo pro conseruatione & augmento  uirtutis, & abstinentiae licet non comedere  carnes. Sexto arguitur, quòd non plùs liceat comedere secretò, quàm publicè: quia  dato quòd illud factum sit secretum, tamen  doctrina est publica: & si hoc liceret, non debet oppositum doceri, & si scandalizaret factum, etiam doctrina. non enim minorem occasionem praebet doctrina, quàm factum. Septimo non solum ad conseruandum, sed ad augendum uirtutem licet subire mortem, ut suppono: sed per hoc, quòd Cartusienses abstineant perpetuò, augetur illa abstinentia, & uirtus, ergo. Item nullus tenetur ducere uxorem,     ubi certò instaret periculum mortis ex castitate, si fecit uotum. ergo, &c. Ad hoc argumentum dicunt aliqui, negando consequentiam,  quia hoc (aiunt) non est ordinatum ad conseruandum uitam. Sed profectò non uidetur  sufficere: nam maritus si indigeret extremè,  uidetur quòd teneretur accedere uxorem. ergo quòd non teneatur, est pro bono castitatis, & non quia non ordinatur per se ad uitam. Pro solutione argumentorum, notandum est, quòd aliud est non protelare uitam,  aliud est abrumpere. nam primum non semper tenetur homo, & satis est, quòd det operam,  per quam homo singulariter potest uiuere: nec  puto, quòd si aeger non posset habere pharmacum nisi daret totam substantiam suam, quòd  teneretur facere. Secunda conclusio, In[article 10] casu  extremae necessitatis puto quòd liceret Cartusiensi comedere carnes, aliâs lex esset intolerabilis. Posset aliter ad quaestionem responderi,  distinguendo de extrema necessitate. Aut enim  est ex fame, quia nihil habet quod edat nisi  carnes, ut posset contingere, & in tali casu posset teneri opinio Gersonis, quòd tenetur comedere, quia tũc fame moritur, quae est mors  uiolenta, & uidetur imputari isti. Alia necessitas uidetur esse ex aegritudine, & tunc carnes  se habent tanquam medicinae, & posset dici  quòd in tali casu non teneretur, quia tunc moritur ex infirmitate, cuius iste non est causa, &  sic mors non imputaretur. hoc enim non est  interficere, sed non protelare uitam quantum  potest, sicut suprà dictum est de aliis medicinis:  & sic maneret salua consuetudo Cartusiensium,  qui pro nullo periculo infirmitatis comedunt  carnes. & haec esset confirmatio conclusionis  primae, quòd licet abbreuiare uitam per abstinentiam carnium, ut postea dicemus per decem  aut plures annos, quare non licebit seni octoginta annorum abbreuiare uitam per unum  annum ne comedat carnes. Ad argumenta in  contrarium in principio posita. Ad primum  patet quid dicendum sit, quia tenetur modo  regulae sufficienti, & casus extraordinarii non  cadunt, sub obligatione. Ad quintum respondetur, facere uotum solum de hoc, quòd in extrema necessitate non uescatur carnibus, hoc  nihil bonitatis habet, sed absolutè abstinere à carnibus perpetuò, est bonum, & per  hoc patet ad tertium. Ad quartum negatur consequentia. Ad secundum nego, quòd illud sit  contra legem diuinam, imò uidetur secluso uoto siquis proposuisset nunquam comedere carnes, posset abstinere etiam in extrema necessitate. Fateor autem, quòd si regulariter & saepe  contingeret quòd morerentur aegrotantes ex  abstinentia carnium, quòd non deberet seruari, sicut si ut plurimum nauigantes perirent,     non esset licitum nauigare, nisi pro maiori bono, quàm sit uita: sed quia hoc non frequenter contingit, ferenda est haec iactura pro maiori bono, quod sequitur ex nauigatione. Ita  in proposito, licet sit aliqua iactura, quia aliquando moriuntur Cartusienses ex abstinentia carnium, tamen meritò ferunt hanc iacturam pro maiori bono uirtutis abstinentiae. Ex  hac ratione posset formari aliud argumentum  pro conclusione nostra. Quia iste est pars communitatis, & ideo bene facit pro bono spirituali communi subeundo periculum mortis  cum iactura propriae uitae, & semper pro maiori  bono licet ponere uitam. Sed est pro quodam  argumento suprà facto de Machabaeis, an licuisset comedere suillas carnes sine scandalo  in extrema necessitate. Et certum est, quòd in  casu Machabaeorum erat magnum scandalum,  quia exigebatur ab his in contumeliam legis.  Sed si ponatur quòd fame perirent in solitudine, an tunc licereto. Variae sunt opiniones.  Et profectò quicquid dicat Maior, opinio  Gersonis est probabilissima, quòd non liceret. nam tantae authoritatis est praeceptum diuinum positiuum, sicut naturale: si autem ex  iure naturali esset illicitum comedere suillam  carnem, non liceret etiam in extrema necessitate uesci. ergo nec etiam nunc, cùm esset de  iure positiuo. Sed probabilius uidetur, quòd     utrunque liceret in tali necessitate, & comedere  propter necessitatem, ut discipuli uellentes spicas die festo, Matth. 12. ut dicit S. Tho. 3. p. q. 4.
        {Matt. 12.}
   art. 4. ad 3. & ita Machabaei bene fecerunt die  sabbati non propulsantes, sed mortem oppetentes, ne uiolarent sabbatum propter reuerentiam  legis, & fecerunt bene postea pugnantes die  sabbati, ne omnes perirent. 1. Mach. 2. S. Tho.
        {1. Mach. 2.}
   12. q. 100. art. 8. ad 4. imò non condemnantur
        {S. Thom}
   Gothi, qui in Italia permiserunt aliquot millia  ex exercitu perire, ne pugnarent die sabbati. Sed  S. Thom. 12. q. 4. art. 4. dicit, quòd esset tentare  Deum, si quis non pugnaret in die sabbati in  necessitate.
  
   ¶ Restat quęstio, Vtrum  [article 11] liceat abbreuiare uitam   per abstinentiam. Et uidetur quòd non, ex illa  authoritate Hieronymi. Item non liceret seni  centum annorum tollere etiam unum annum  ab ultima parte uitae. ergo nec successiuè perdere decem annos. Respondetur quòd ex primae   conclusionis absolutione facilè potest liquere,  quid ad hanc sit respondendum. Breuiter ergo respōdetur per propositiones. Prima, Non    [article 12]licet ex intentione abbreuiare uitam per abstinentiam. Patet, quia est contra dilectionem  sui, quia est nocuum uitae. Confirmatur. Non  liceret abbreuiare uitam alterius, cuius haberet curam, ut filiorum, & seruorum. Secundo, Non licet abbreuiare aliis mediis. ergo nec     abstinentia. Vltimò authoritate Augustini, qui  in regula mandat, scilicet, Carnem uestram domate ieiuniis, & abstinentia escę & potus quantum ualetudo permittit. haec in regula sua. &  patet ex prima conclusione suprà determinata.  Patet ergo, quòd ex intentione abstinere contra ualetudinem, est illicitum: & cum sit contra charitatem sui, esset mortale. Item August.  de moribus ecclesiae 12. q. 14. art. 6. Regula (inquit) temperantiae est necessitas praesentis uitae. Secunda conclusio, Non[article 13] tenetur quis protelare uitam per alimenta quantum potest. Patet, quia non tenetur uti cibis optimis, & delicatissimis & pretiosissimis, etiam si ea sint saluberrima, imò hoc est repręhensibile, ergo.  Item non tenetur uiuere in loco saluberrimo,  ergo nec uti cibo saluberrimo. Item hoc esset  damnare omnia ieiunia ecclesiastica, & monastica. Item non tenetur abstinere à uino, ut  diutius uiuat, ergo nec econtrario. Tertia conclusio,[article 14] Si quis utitur alimentis, quibus homines communiter utuntur, & in quantitate, quae   solet sufficere ad ualetudinem conseruandam,  dato quòd ex hoc abbreuietur uita, etiam notabiliter, & hoc percipiatur, non peccat. Patet  breuiter ex secunda, quia non tenetur prolongare, nec mutare solum ad alium salubriorem  locum, ergo nec cibum. Ex quo sequitur corrolarium, quòd non tenetur quis uti medicinis, ad prolongandam uitam, etiam ubi esset  probabile periculum mortis, puta quotannis  sumere pharmacum ad uitandas febres, uel huiusmodi. Quarta conclusio, Siquis[article 15] singulari  inedia, uel cibo ita nocuo uteretur, uel scienter, uel ex propria opinione contra bonorum  & sapientum sententiam, ut breui abrumperetur uita, non excusatur à mortali. Haec patet  ex prima conclusione, & ex determinatione  primae conclusionis, nisi fortè faceret peculiari consilio, & reuelatione diuina.
  
  
[ *De homicidio* ]
     REVERENDI PATRIS F. FRANCISCI A VICTORIA  Relectio  DE HOMICIDIO.
     An scilicet sit fortis uiri  occidere se.
  
     SVMMA.
  -    1 Mortem sibi consciscere, quomodo sicut semper impium, ita & mortem non solum patienter, sed libere  etiam subire, quòd plerumque consilium, nonnunquam  praeceptum sit.  
  -    2 Interficere seipsum, quòd semper sit impium, ostenditur. Et multa de inclinatione naturali, an sit semper  prona ad malum.  
  -       3 Inclinatio hominis, quatenus homo est, quòd sit bona,  & quòd ad nullum malum, aut uirtuti contrarium inclinet, argumentis probatur.  
  -    4 Deus an naturas rerum immutare potuerit, uel ab  initio alias facere, quàm nunc sunt.  
  -    5 Deus quòd naturas rerum mutare non possit ab authore probari uidetur.  
  -    6 Deus supposito quòd non possit rerum naturas mutare, quomodo fecerit hominem cum naturali inclinatione ad malum.  
  -    7 Inclinatio hominis quamuis sit ad malum, quòd tamen non sit mala malitia morali, quandiu manet intra terminos appetitus.  
  -    8 Deus quòd creauerit hominem sine inclinatione mala,  qua appetitus inclinat ad malum.  
  -    9 Deus quod dederit appetitui naturalem inclinationem  ut obediret uoluntati.  
  -    10 Homo quòd non inclinetur ad diligendum se plus  quàm deum, uel proprium bonum plus quàm commune.  
  -    11 Praecepto, Non occides, quid & qualiter homicidium  prohibeatur. Et de triplici opinione ibi recitata.  
  -    12 Praeceptum de non occidendo, quòd sit iuris naturalis,  & non positiui, sicut etiam alia praecepta Decalogi,  secundum authorem.  
  -    13 Praeceptum de non occidendo, quòd semper fuerit aequale & ante legem, & in lege, & tempore Euangelij.  
  -    14 Interficere si licebat adulteram, aut furem in lege  Moysi, quòd & licuit ante legem, & licet in lege  euangelica.  
  -    15 Praecepto hoc, Non occides, quomodo prohibeatur  omne homicidium, quòd stando in lege naturae sola, est     malum, & irrationabile.  
  -    16 Praecepto de non occidendo, quòd non magis prohibeatur homicidium authoritate publica, quàm priuata.  
  -    17 Occidi quomodo dupliciter potest homo, scilicet ex intentione, & praeter intentionem.  
  -    18 Occidere hominem reipub. nociuum ex intentione,  quòd stando in iure diuino & naturali liceat.  
  -    19 Homicidium de iure naturali & diuino permissum,  quibus sit commissum.  
  -    20 Homicidium omne ex intentione, quòd praecepto de  non occidendo est prohibitum seu publicae, aut priuatae   personae, praeter quàm id, quod reip. aut publicis magistratibus, & principatibus fuerit commissum.  
  -    21 Interficere seipsum quare non liceat.  
  -    22 Obiectum uoluntatis quòd non sit solum uerum bonum.  
  -    23 Deus quòd solus sit uitae & mortis dominus, non homo, qui quantum ad hoc, est peculiariter seruus Dei,  unde occidere seipsum, est deo iniuriam facere.  
  -    24 Homo, quòd in multis casibus quamuis licitis uijs possit uitam seruare, quomodo tamen non teneatur.  
  -    25 Homo, quòd semper teneatur defendere uitam proximi, etiam quandocunque licet, quòd non sit exploratum.  
  -    26 Panem quòd liceat alteri cedere cum certa pernicie  propriae uitae.  
  -    27 Animam ponere pro amicis licet sit stultitia huius  mundi, quòd tamen sit sapientia apud Deum.  
  -    28 Damnato ad mortem quòd non liceat se fame interficere.  
  -    29 Damnato ad mortem quòd liceat fugere, & non mortem expectare.  
  -    30 Damnato ad mortem per cicutae seu ueneni haustum,  quòd sibi liceat illud haurire, nec uidetur ad eius mortem cooperari.  
  -    31 Auxiliari quòd liceat amico etiam cum quantocunque uitae discrimine. Et quid dicendum de uxore,  quae etiam cum magno periculo marito peste laboranti adsideret.  
  -    32 Nauigare, & artem militarem exercere etiam cum  magno utiae periculo seruatis circunstantijs quae magis & ut plurimum contingunt, quòd liceat.  
  -    33 Vitam abbreuiare quòd nullo modo liceat, etsi non  teneatur omnia media licita etiam facere, ut sibi uitam reddat longiorem.  
  -    34 Alimentis insalubribus & nocuis uitam reddere breuiorem, quòd non liceat, neque tamen uti tenetur  optimis.  
  -    35 Vitae conseruandae ratione quòd non sint omnia media adhibenda, sed solum illa, quae ad hoc sunt de se &  ordinata, & congrua.  
  -    36 Vita quòd non sit in discrimine pro bonis temporalibus ponenda, inter quae gloria, honor, & fama reponuntur.  
  -    37 Brutus, Cato, Decius, & alij in numeri, qui sibi mortem   consciuerunt, utrum excusationem habebunt, eò quòd  putabant in hoc se fortiter & laudabiliter agere. Et  quid de Samsone, Rasia, & Saule.  
  
  
   NON de nihilo dixit Ecclesiastes,  Qui addit scientiam, addit & laborem.  Habent agricolae sua otia, habent  operarii, habent omnes opifices, & cum      diebus operosis uitam parauerint, festiuis diebus  requiem habent, & pro suo arbitrio remittunt, &  oblectant animos, & corda oblita laborum. Nobis neque festis, neque profestis licet esse otiosos:  nullas habemus studiorum ferias, nullam uacationem ab exercitiis literarum. Ecce conuenimus patres religiosissimi, uirique spectatissimi  in festo tam celebri ad hanc relectionem, cùm  mihi non licuit non solum in sequentem annum   ut putaram, sed neque in alium quidem diem  proferre. ergo, ne supra laborem necessarium,  nouum etiam in prooemiis assumamus, rem  ipsam superis praeuntibus aggrediamur. Argumentum à me tractandum in praesenti relectione, non est aliquis nouus locus ad hoc designatus & in ordinariis lectionibus praetermissus, ut aliis relectionibus à me factum est, sed  ut non nomine tantum, sed & re etiam sit relectio, constitui retractare aliqua prius in meis  lectionibus disputata, nec tamen multa: nec  enim possem. Sed consilium meum fuit impręsentiarum disputare quaestionem, An sit fortis  uiri occidere se ipsum, uel cùm conseruare uitam posset, mortem appetere quando, & quatenus hoc aut licitum, aut laudabile sit. Ad  quam quaestionem commodius examinandam  tanquam fundamentum huius relectionis sequentem conclusionem à principio pono.
  
   ¶ Prima conclusio, Sicut[article 1] mortem sibi consciscere semper impium est, ita mortem non  solum patienter tolerare, sed liberè etiam subire plerumque consilium, nonnunquam praeceptum est. Hanc conclusionem pro temporis  angustia, pro tenui mea eruditione quàm potero clarè uariè uersabo, immoraborq́ue circa  singulas partes, primo illam probando, deinde  argumenta in contrarium obiiciendo, illaq́ue  pro captu ingenii diluendo, ac dissoluendo:  quod interim dum facio, uos patres obseruandissimi utique & ornatissimi oratos uelim, ut  me non tam attentè, quàm beneuolè, & amicè  audiatis.
  
   ¶ PRIMA ergo pars conclusionis est, quòd  semper est impium, interficere se ipsum. Hoc primò probatur, quia[article 2] occidere seipsum est contra naturalem inclinationem hominis: sed facere aliquid contra inclinationem naturalem,  est peccatum. ergo occidere se est peccatum.  Minor est manifesta, non enim homo solum  omniaq́; animantia, sed res omnes resistunt  suae corruptioni, & pro uiribus adnituntur  conseruare se in rerum natura, ut dicitur in secundo de generatione, & experientia apertius  docet, quàm ut probatione indigeat, nec opus  est in re non dubia argumentis uti non necessariis. Est ergo contra naturalem inclinationem hominis, ut se interimat. Quia autem inclinationi naturali aduersari & repugnare sit     illicitum, non adeò exploratum est, neque ita  in confessione. Si enim naturalis inclinatio  semper in bonum & honestum propensa est,  atque adeò nunquam malum suggerit, profectò huiusmodi inclinationem impugnare, aut  in contrarium tendere, illicitum erit. Quemadmodum enim uirtuti quicquam contrafacere semper illicitum est, quòd ea non nisi ad  honestum inducat: ita prorsus si id, ad quod  homo suapte natura & inclinatione fertur,  semper bonum est, huiusmodi inclinationi contrauenire malum erit. Bono enim nisi contrarium malum esse non potest. Quare cùm  hic sit uel primus locus, & praecipuum argumentum, quo hanc conclusionem doctores  probare contendunt, operae pretium erit, si de  hac ipsa re uberius disseruerimus. Et quidem  sunt nonnulli, nec uulgares, neque contemnendi, sed primi etiam Aristotelis expositores,  quibus adeo non uidetur uerum, naturam semper ad bonum inclinare, & honestum, sed potius credunt naturam & gratiam, legem & naturalem inclinationem contrarias esse, sibiq́;  inuicem repugnare, quod multis argumentis,  tum etiam testimoniis suadere conantur. Et  primò argumentatur, Appetitus enim humanus fertur naturaliter in omne bonum, bonum  autem delectabile est bonum quoddam, fertur  ergo appetitus in bonum delectabile naturaliter, bonum autem delectabile plerumque est  contrarium uirtuti, atque ideò peccatum atque   malum. Secundo, uirtus omnis uersatur circa  difficile (ex autoritate Arist. 2. Ethic.) quòd si  natura inclinaret in bonum uirtutis, certè huiusmodi bonum difficile non esset. Nihil enim  aliud inclinatio uirtutis facit, nisi reddere faciles ad iucundum ipsum bonum, quod alioqui  difficile erat, non ergo natura inclinat de se ad  bonum, inclinat autem, ergo inclinat ad malum. Et confirmatur. Si enim homo de sua  natura inclinaretur ad bonum, non essent necessariae uirtutes, quarum hoc unum officium  est tollere difficultatem illam ad molestiam bonorum operum. Atque ideo qui probabilius  philosophantur, negant necessariam esse aliquam uirtutem, anteponendam quidem ad ea  bona ad quae homines sua natura feruntur &  inclinantur. Nemo enim paulo eruditus est,  qui putet uirtutem esse aliquam ut homines cupiant felices esse, oderint autem miseriam.  Tertio, Theologi ponunt motus subitos tam  in uoluntate, quàm in appetitu, nihil uerò aliud  sunt tales motus, quàm inclinationes quaedam  naturales in malum. ergo, natura inclinat ad  malum. Quarto, Nam quantum ad hoc, uel  solùm, uel certè potissimum ponebatur iustitia originalis in primis parentibus, ut appetitus sensitiuus contineretur in officio, & uoluntati fine difficultate pareret, & uoluntatem  ipsam rationi, rationemq́; diuinae legi & uoluntati subiectam efficeret. quòd si humana  potentia non sua natura aduersaretur uel rationi uel legi diuinę, nullum fuisset aut munus  aut opus iustitiae originalis. Quinto, Homo  secundum uirtutem & legem Dei tenetur diligere Deum plus quàm se, & commune bonum  praeferre bono priuato. Non enim charitas  iuxta Apostolum, quaerit quae sua sunt, &  tamen homo naturaliter diligit bonum proprium: & est ualde difficile Deum plus quàm  se diligere, quia homo, ut à principio dictum  est, naturaliter inclinatur ad conseruationem  propriam. ergo natura inclinat contra charitatem & legem Dei. Sexto, Inclinatio appetitus est naturalis, cùm ipse sit potentia naturalis, nec eius inclinatio sit aliud ab appetitu, &  tamen appetitus non obedit rationi, sed tendit in contrarium. ergo inducit in malum. Et  confirmatur. Obiectum appetitus sensitiui est  bonum delectabile, hoc autem plurimum est  contrarium uirtuti & legi Dei. ergo appetitus  naturaliter fertur in malum. Septimo, Fomes  inclinat ad peccatum, ut Theologi diffiniunt  secundo Sententiarum. & tamen fomes nihil  aliud dicit praeter naturam & naturales potentias hominis destitutas dono iustitiae originalis, ut in eodem loco Theologi defendunt.     ergo homo per naturales potentias fertur &  inclinatur in peccatum. & confirmatur hoc.  Si enim homo produceretur in puris naturalibus, hoc est, sine iustitia, & sine peccato, eodem modo inclinaretur ad malum, sicut nunc  inclinatur ex fomite, ergo inclinatio naturalis est ad peccatum. Adducunt deinde & aduocant in fauorem huius sententiae scripturarum testimonia. Et in primis dictum Domini  in libro Gen. 8. Sensus, & cogitatio humani
        {Genes. 8.}
   cordis in malum prona sunt ab adolescentia.  Ex quo uidetur, quòd natura humana sit procliuis & inclinata ad malum. Dominus item  apud Matth. Spiritus promptus est, caro autem  
        {Matt. 26.}
   infirma. quod exponens Apostolus ad Galat.
        {Galat. 5.}
   Caro (inquit) concupiscit aduersus spiritum,  & spiritus aduersus carnem. Et Rom. 7. Video
        {Rom. 7.}
   aliam legem in membris meis. & plura in hanc  sententiam. Et rursum alibi. Si secundum carnem  uixeritis, moriemini. Et iterum, Spiritu ambulate, & desideria carnis non perficietis. Ex quibus omnibus manifestè constat, carnis appetitum esse in malum, & contrarium spiritui &  legi Dei. Desideria autem carnis sunt naturalia, cùm sint apud omnes. ergo prorsus naturalis inclinatio est in malum & in peccatum.  Item Aristo. 2. Ethic. dicit, Quòd ad hoc, quòd
        {Aristot. 2.}
   homo fiat studiosus, oportet ut seruet se ab
        {Ethic.}
   his, ad quae natura maximè inclinat. S. Thom.     2. 2. q. 166. art. 2. ad tertium.
  
   ¶ His rationibus & testimoniis authores illi  sententiam suam tuentur, unde etiam in naturam ipsam, illae querelae exortae sunt, ut alii nouercam, alii inimicam, alii scelerum altricem,  alii malorum parentem, aliisque inuidiosis, odiosisque; nominibus appellent, ac dehonestent. Inde etiam id quòd homo ex se non potest nisi  malum. Inde adhuc ille odiosior, & omnibus mortalibus insigniter iniuriosior error,  quòd omnia omnium hominum opera sunt  peccata, & aeterno supplicio digna, nisi misericordia Dei uenialia fierent, unum ex dogmatibus ueteranorum. Verum bona uenia  tantorum uirorum & pace, non adducor nec  propositionibus, neque quibuscunque aliis argumentis, ut credam humanam naturam, quam  omnipotens & sapientissimus Deus ad imaginem & similitudinem suam condidit, tam malo genio, & prauis conditionibus formatam,  & constitutam, ut cùm reliquae res omnes in  fines & operationes sibi conuenientes suo ingenio & natura ferantur, solus homo non nisi  in mala, atque ideo in perniciem suam & condemnationem feratur & inclinetur. Quare[article 3] impraesentiarum defendo inclinationem hominis, quatenus quidem homo est, bonam esse,  atque adeò ad nullum malum, aut uirtuti contrarium inclinare: quod postquam autoritate     probare non sufficio, argumentis non infirmis  probabile facere contendam.
  
   ¶ Et primò quidem sic arguo. Inclinatio naturae humanae est immediatè ab ipso Deo. ergo  non potest esse inclinatio ad malum. Antecedens est notum, cùm Deus sit author ipsius naturae, atque adeò omnium quae consequuntur  naturam, cuius in primis est tamen inclinatio  naturalis. Qui enim (ut uerbis Arist. utar) dat  formam, dat consequentiam ad formam. Est  ergo Deus solus author & causa humanae inclinationis. Consequentia uero probatur. Motus enim naturalis siue ex naturali inclinatione, attribuitur & imputatur generanti, id est, authori, & causae ipsius naturalis inclinationis,  ut Aristoteli meritò placuit 8. Physico. simulq́;  multis grauissimis Philosophis. Grauia enim  & leuia hac una ratione à generante, & non  à se ipsis moueri dicuntur, quòd eam inclinationem, atque adeò necessitatem ad motum  uel sursum, uel deorsum à generante acceperint. Si ergo homo ad malum naturaliter inclinatur, illa inclinatio, & motus sequens talem  inclinationem in peccatum, imputarentur ipsi  Deo, quod prorsus dicere, uel cogitare impium   est. Certè si motus lapidis deorsum, aut motus  ignis sursum peccatum esset, nulli dubium quin  hoc peccatum Deo potius tribuendum esset,  quàm ipsis grauibus & leuibus, quae talem à     Deo inclinationem acceperunt. Et similiter si  peccatum esset appetere felicitatem, non tam  homini imputandum esset, quàm Deo, qui sic  hominem constituit ut naturaliter appeteret  felicitatem. Quare haec ratio efficax est ad probandum aliquem actum non esse peccatum, qui  procedit ex inclinatione hominis à Deo sibi  data. Ex quo etiam loco arguit S. Tho. & alii  Theologi graues non inualidè ad probandum,  quòd prima operatio angeli non potuit esse  mala. Cum enim prima operatio sit dilectio sui,  omnes enim aliae operationes ex ista proficiscuntur, ut Arist. docet in Ethicis, Amicabilia quae sunt ad alterum, sunt ex amicabilibus  quae sunt ad se primam operationem angeli: oportet fuisse amorem sui: Cùm ergo ex naturali  inclinatione ad talem amorem inclinaretur,  fieri non potuit, ut ille amor malus esset. Et sic  prima operatio angeli non potuit esse peccatum. Secundo probatur idem. Nō posset Deus  producere in anima habitum uitiosum inclinantem ad peccatum: hoc enim repugnat diuinae bonitati, ergo neque potuit dare animae   rationali aut homini uitiosam inclinationem,  qua scilicet ad peccatum inclinaretur: non enim  minus esset causa, inclinatio uitiosa mali actus,  quàm uitiosus habitus. Tertio, Non posset  Deus producere habitum inclinantem ad falsum, ergo nec inclinationem ad malum. Patet     consequentia. Nam non minus repugnat Deo  inclinare ad peccatum, quàm ad falsum, imò  multo plus: qui ergo non potest producere inclinationem ad falsum, multo minus potuisset  dedisse inclinationem ad peccatum. Assumptum autem patet: ea enim est unica probatio  Doctorum, quòd fidei non potest subesse  falsum, quia scilicet est infusa à Deo, non ergo potest Deus infundere habitum ad falsum inclinantem. atque ista ratione probari  quodam modo possunt prima principia, quamuis per se nota. Quid enim est si quis fateretur quidem se cogi ad assentiendum huic propositioni, quòd omne totum est maius sua  parte, diceret tamen se timere ne fortè deciperetur, quemadmodum & homo aliquando cogitur ad credendum aliquid hominum  authoritate, quibus fidem non habere homo  non potest, & tamen fieri potest ut decipiatur? Quid inquam, si quis diceret ita de primis  principiis, an non aliqua ratione induci posset ad assentiendum illis? Ego uero puto, si quis  mihi recipiat, Deum neque mentiri, neque decipere posse, quòd concedet etiam naturam rationalem esse à Deo creatam cum hac necessitate,  & inclinatione consentiendi his principiis,  & manifestè tenetur & conuincitur talia principia uera esse. Si enim falsa sunt, & Deus humanum intellectum cogit ad assentiendum illis,     apertè constat Deum homines decipere, & per  consequens mentiri. Simili ergo modo, si Deus  produceret quemcumque habitum inclinantem  ad falsum, meritò & mendacii & deceptionis argueretur. Quarto, Si homo induceret  alium ad peccandum, peccaret, ergo similiter si Deus inclinat homines ad peccandum,  peccat, quamuis non ualeat apud Theologos consequentia, Deus concurrit cum homine ad peccandum, ergo peccat. Tamen recipient istam, Deus se solo inducit homines ad  peccandum, ergo peccat. Sicut consequens est  impossibile, ita & antecedens, Deus autem se  solo est causa inclinatiōis humanae: si ergo per  talem inclinationem homo induceretur ad peccandum, uidetur etiam quòd Deus inducat ad  tale peccatum. Item uoluntas humana non fertur in Deum, nisi mediante ratione: ratio autem  semper inclinat ad iudicandum, quòd omne  malum est euitandum: ergo uoluntas non inclinat ad malum. & tandem si inclinatio ad malum est à solo Deo, ut ipsi fatentur, non uideo quare negant, quòd Deus sit causa peccati, quod omnes Theologi tanquam impium  semper reiecerunt. Quòd si rationes nostrae, ut  uidemus, superiores, & probabiliores sunt, de  scripturis etiam oportet aliquod adducere. Et  primo omnium facit authoritas Iacob. Nemo,
        {Iaco. 1.}
   inquit, cùm tentatur, dicat, quòd à Deo tentatur, Deus enim intentator malorum est. Ex  quo loco sic arguitur, Si inclinatio naturalis  tentaret ad malum, Deus esset tentator malorum, quod est contra Apostolum. ergo impossibile est, quòd natura tentet ad malum. Assumptum probatur. Nihil enim est tentare, nisi facere inclinationem ad malum. Si ergo Deus fecit  & dedit talem inclinationem homini ad malum, qualem isti dicunt esse naturalem inclinationem, certè Daemon non tentaret, curergo Deus tentare non diceretur? Secundo, id  Ecclesiastes 7. Fecit Deus hominem rectum. &
        {Eccles. 7.}
   ipse immiscuit se infinitis quaestionibus. Certè non uidetur Deum hominem rectum fecisse,  si cùm ista pessima inclinatione & maledictione creauit, qua natura eius ferretur ad malum.  Sed in primis uidetur facere, quòd Sapientia  diuina attingit à fine usque ad finem fortiter,  & disponit omnia suauiter, ut per Salomonem ipse testatur. Non esset uero suauis dispositio, si cùm Deus homini legem & praecepta  dedisset, naturam in contrarium trahentem, uocantem & allicientem dedisset. Cùm enim Deus  hominem condiderit ad laudandum creatorem  suum, uitamq́; aeternam ab illo promerendum,  non utique tanquam sapiens architector hominem fabricauit, si naturam dedit fini repugnantem, & incommodam illi dederit, cùm
        {Genesis 1.}
   tamen uidit Deus cuncta quae fecerat, & erant     ualde bona. Et alibi, Dei perfecta sunt opera.  Profectò non uidetur opus aut ualde bonum,  aut perfectum, si hominem cum huiusmodi  inclinatione fecisset. Et demum ut quid Deus  hominem non fecit propensum, & procliuum  ad bonum potius quàm ad malum? ad legem  suam quàm ad transgressionem legis? an quia  non potuit? Hoc uerò quid stultius, quid indignius diuinae maiestati excogitari posset? An  quia non uoluit? Inuidit ergo Deus mortalibus hanc felicitatem, qua tamen maximè ad  diuinorum praeceptorum usurus esset obseruantiam. Angelos certè Deus non hac conditione  creauit, ut non nisi ad peccatum & malum tantum inclinarentur. Quae ergo ratio esse potuit,  ut hac parte tanto benignior & aequior angelis  esset, quàm hominibus, qui de Deo quidem  non poterant esse meriti? Videmur ex parte  probasse hominem sua natura non inclinari  ad malum, sed relictum potius in manu consilii sui, ut utrumlibet pro suo arbitrio sequeretur, siue bonum, siue malum. Superest ut argumentis in contrarium adductis utcunque satisfaciamus, ad quorum expeditionem illud in primis meminisse oportet, hominem esse compositum ex duabus naturis,  rationali, scilicet, ac sensitiua, quas apostolus  ad Roma. 12. interiorem, & exteriorem hominem uocat: quod non est sic intelligendum,     ut anima ipsa sit interior homo, aut natura rationalis, corpus uerò natura sensitiua: sed totus homo secundum spiritum est homo interior  idem uerò secundum carnem est homo exterior,  & natura sensitiua. Secundo est aduertendum,    quod quia homo est homo simpliciter in quantum rationalis, non in quantum sensitiuus: inclinatio hominis absolutè est inclinatio hominis in quantum homo est, scilicet, inclinatio  uoluntatis, & intellectus, & non inclinatio  partis sensitiuae, quę aut non est inclinatio hominis, aut non in quantum homo est, sed secundum quid, & non absolutè. Comparatur  enim appetitus sensitiuus ad hominem quasi  aliquod extrinsecum, nec plus debet dici inclinatio hominis, inclinatio appetitus, quàm  inclinatio daemonis aut mundi. Cupit enim &  mundus & daemon trahere humanam uoluntatem ad malum, cupit etiam nunc appetitus.  Sed sicut non interest nostra, quòd aut mundus, aut daemon suggerat, sed quod ipsi per uoluntatem & rationem prosequamur, ita eadem  ratio est de appetitu, ac si esset à nobis separata. Nec enim quòd caro nobis suadet, imputatur, nec opus nostrum, aut desiderium dicitur,  sed id tantum, quòd per liberum arbitrium  acceptum habuerimus, & secuti fuerimus.
  
   Quare quanquam sint nonnulli, qui etiam defendere uelint, nec ipsum etiam appetitum inclinare ad malum ex specie aut ex natura sua,  sed ex peculiaribus uniuscuiusque conditionibus, quas non à Deo, sed à patria, uel à  parentibus, uel astris unusquisque contraxit:  tamen ego non nego quidem sensualitatem  trahere & tendere ad malum, & peccatum ex  specie, & natura sua, sed nego causam esse humanam inclinationem aut conditionem: imò  contrarium, quemadmodum motus appetitus  uoluntatem pręcedentes, actus humani dicuntur, atque adeò simul uerum est, quòd appetitus sensitiuus inclinatur contra uirtutem: homo uerò interior, qui simpliciter est homo, inclinatur ad uirtutem. Vtrunque Apostolus, signanter & disertè expressit ad Rom. 12. Con-
        {Roman. 12.}
delector, inquit, legi Dei, secundum interiorem hominem: uideo autem aliam legem in membris meis repugnantem legi mentis meae. Quod  tamen Pau. non aliter ad se pertinere arbitratur,  quàm angelus sathanae, qui eum colaphizabat.  Et sicut manente uera inclinatione hominis ad  uirtutem erat angelus sathanę, eum colaphizans,  ita aduersante, & contranitente appetitu sensitiuo manet integritas humanae uirtutis, quae   est hominis integritas, in quantum homo est.
  
   ¶ Verum restat scrupulus ex hac responsione.  Nam aequè est à Deo inclinatio appetitus sensitiuus, sicut & uoluntatis: si ergo inconueniens dicitur, quòd Deus sit causa inclinationi     uoluntatis ad malum, quare non idem habeatur pro inconuenienti de appetitu sensitiuo?  quare inquam sapientissimus creator, & conditor rerum malam inclinationem dedit appetitui, & carni, & non potius bonam, quae magis conuenire uidebatur illi infinitae bonitati?  Dico primum omnium, dubium est certè inter  Theologos, & Philosophos, An[article 4] naturas rerum Deus immutare potuerit, uel ab initio aliàs  facere, quàm nunc sunt. Et quidam sunt qui  putent cum Gabri. 4. dist. 1. quaest. 1. Quamuis  Deus species quidem rerum, & essentias uariare non potuerit, neque enim potuit aut hominem, aut bouem alterius speciei facere, quàm  fecit, potuit tamen proprietates, & inclinationes naturales immutare, potuit (in quam) ignem   frigidum naturaliter facere, & aquam calidam,  ac rursum nigram niuem, & album coruum.  Quod tali ratione probatur. Nam posse  Deum ignem frigidum facere, aut calidam  aquam, & caetera huiusmodi, dubitari non potest. Potuit ergo Deus ab initio aquam calidam facere, aut frigidum ignem, leuem terram, grauem aërem, & legem ponere, ut sic  perpetuò perseuerarent. Qua lege posita, illud esset proprium, aut naturale talium rerum.  Nihil enim aliud est rerum natura, quàm  id quod ab initio (ut Augustinus ait) Deus  rebus materiae dare uoluit. ergo potuit Deus     contrarias naturas & inclinationes dare rebus  quàm dedit. Et confirmatur. Nam potuit  Deus res nudas creare, id est, essentias, sine  quibuscunque accidentibus, aut proprietatibus: ergo non necessario creauit cum his conditionibus & proprietatibus, quas nunc habent. Hanc sententiam quanquam Theologi  & authores nonnulli, qui in pretio habentur, defendunt, non puto esse probabilem,  nec uerisimilem. Vnde puto, quòd[article 5] Deus  non potuerit quidem ignem calidum naturaliter frigidum facere, aut non naturaliter calidum, aut niuem nigram, aut leuem terram,  & in uniuersum naturales inclinationes tollere, aut mutare. Quod sic probatur. Nam  primum omnium, multae sunt proprietates,  & aptitudines rerum, quae secundum communem opinionem, non conueniunt rebus  per aliquas qualitates superadditas, sed immediatè per suam essentiam: ut uerbi gratia,  Si risibile non conuenit homini per aliquam  qualitatem superadditam secundum opinionem istorum, sed per essentiam, potuit quidem Deus facere, quòd homo nunquam rideret, non autem quòd non esset risibilis:  quia Deus non potest tollere effectum causae formalis, manente causa formali. Si ergo homo est formaliter risibilis per suam  essentiam, non potuit Deus facere quòd     sua natura non esset risibilis. Secundo sic  arguo, Aqua cum concursu Dei generali producit frigiditatem in se, ut patet in aqua reducente se ad frigiditatem. Ergo Deus non  potuit facere quin cum tali concursu esset  frigida, & per consequens naturaliter frigida. Consequentia probatur. Nam detur oppositum, Faceret Deus, quòd aqua naturaliter esset calida, quaero, an aqua cum concursu Dei generali potest reducere se ad frigiditatem, uel non. Si potuit, ergo non  erat naturaliter calida, si non potuit, ergo nec  nunc potest, quia concursus generalis Dei  non potuit esse maioris actiuitatis, quàm nũc  est, & ab eisdem causis semper producitur similis effectus. nec Deus potest facere, quòd  causa naturalis, quae nunc non potest in aliquem effectum, cum concursu generali possit in illum concursum uerbi gratia, nunc non  potest homo suscitare hominem cum concursu generali Dei. ergo Deus non potest  facere, quòd homo id possit cum tali concursu: nec Deus ipse posset cum generali concursu facere quod nunc non facit. Sicut ergo Deus non potuit facere ut homo naturaliter posset suscitare mortuum, ita non potest  facere quòd aqua produceret calorem, aut  quòd naturaliter lapis ascenderet sursum. Et  confirmatur. Aut essentiae rerum, aut species de se sunt indifferentes ad quamlibet proprietatem, aut non. Si non, ergo non potuit fieri, quin id, ad quod essentia magis  inclinatur, sit magis naturale, si sint indifferentes. Verbi gratia, Si natura ignis nuda,  est indifferens ad calorem, & frigus. Ergo  cum concursu generali non plus produceret  calorem, quàm frigus, & per consequens  non poterit esse magis naturale unum quàm  aliud. Et confirmatur exemplo. Deus non  poterat facere, quòd coelum naturaliter inclinaretur ad quietem uel ad motum à Septentrione ad Meridiem, ergo nec alias naturas  rerum potuit mutare. Antecedens probatur,  Si coelum naturaliter inclinaretur ad istum  motum contrarium quem nunc habet, uel  ad quietem, non posset cum concursu generali moueri ad motum contrarium. Et confirmatur ualidè, quia si potest Deus mutare naturas rerum, faciat, ergo quòd aqua sit naturaliter calida. Sic arguo, Calor nunc cum  concursu generali sufficit corrumpere aquam.  ergo cum simili concursu potuisset tunc corrumpere. ergo non est ei calor naturalis. non  enim posset nunc Deus cum solo concursu generali impedire ne calor corrumperet aquam,  & non est impotentior quàm à principio. ergo nec tunc potuit. Certè puto quòd argumentum concludit. Item Deus non potuit     hominem naturaliter facere incorruptibilem. Item non posset agens naturale cum  concursu generali inducere formam aquae in  materiam indispositam per calorem & siccitatem. Ergo, calor & siccitas non possunt esse  naturales aquae. Vt enim arguebatur, quicquid creatura potuit posse (ut ita dicam) cum  concursu Dei, potest nunc cum simili concursu: imò potuit omnes res naturaliter facere incorruptibiles. Potuit enim facere, ut  quaelibet qualitates essent naturales formis  substantialibus, & sic quòd non possent corrumpi. Hoc ergo praesupposito, quòd[article 6] non  potest Deus naturas rerum mutare, dico,  quòd Deus fecit hominem, cum hac naturali  inclinatione ad malum, quia aliter fieri non  poterat. Secundo dico, quòd[article 7] talis inclinatio quamuis sit ad malum, non tamen est  mala, quandiu quidem manet intra terminos  appetitus sensitiui: malum inquam malitia  morali: nam malitia poenae non inconuenit,  cuius Deus semper est causa: sicut non dicitur  mala inclinatio qua leo inclinatur ad homicidium. Sicut enim appetitus inclinat hominem ad malum, ita etiam obiectum ipsum, ut  delectabile, aut utile inclinat etiam ad malum, & tamen natura ipsius albi, aut cibi dulcis  bona prorsus est. Neque unquam aliquis conqueritur de Deo, quòd aurum pulcherrimum     fecerit, aut uinum suaue. Ita prorsus nunquam  de appetitu sensitiuo mouet hominem ad malum, non aliter quàm ipsum obiectum. Item  dico, quòd appetitus inclinat ad malum, non  ipsius appetitus, sed hominis: semper enim appetitus naturalis est conueniens. 1. part. quaest.  31. art. 1. Tertio dico, quòd[article 8] Deus hominem  creauit sine tali inclinatione mala, creauit  enim cum iustitia originali, quae appetitum  subiiciebat rationi, & nullo modo inclinabat  ad malum: quòd si postea sua culpa incidit in  hunc laborem, sibi potius, quàm diuinae sapientiae imputandum est, non plus sanè, quàm  si oculos sibi erueret, quos illi creator dedisset,  conqueri de creatore suo non posset. Quarto  dico, quòd[article 9] dedit appetitui naturalem inclinationem ut obediret rationi, & sic tandem  tota inclinatio est bona. Et ista pro argumentis satis esse uidentur, quatenus ad inclinationem appetitus spectabant. Sed aliunde arguebat, quia scilicet homo tenetur diligere  Deum plus quàm seipsum, & commune plus  quàm priuatum bonum, & tamen inclinatio  hominis naturalis est in contrarium, atque  adeò in malum. Ad hoc quanquam sint clari  philosophi & theologi, qui ita esse arbitrentur, ego[article 10] uerò nego hominem inclinari ad diligendum se plus quàm Deum, uel proprium  bonum plusquam commune. Sicut enim membrum plus inclinatur ad bonum totius, quàm  ad bonum proprium, periclitatur enim manus  pro salute totius: ita etiam ex naturali inclinatione homo, quem Deus fecit partem reipublicae, natura inclinatur ad bonum publicum  plus quàm ad priuatum: & cùm Deus sit bonum utile, plus etiam homo diligit Deum,  quàm seipsum, sicut tota experientia docet,  quòd aqua ascendit, deserens conueniens sibi  bonum propter integritatem & continuitatem  uniuersi. Non est autem consentaneum ut deus  rebus inanimatis aut membris corporis inclinationem dederit conuenientem suo fini,  homini autem negauerit. Sunt uerò qui hoc  ipsum negant, scilicet, membrum plus inclinari ad bonum totius, quàm ad proprium, nec  membrum se exponit (ut aiunt) periculo pro  salute totius, sed ipsum totum membrum tremens & resistens opponit pro se. Sed certè  hoc ipsum est inconsonum rationi, & est condemnare industriam diuinam, dicere, quòd  Deus cùm membra corporis fecerit solum propter bonum totius, & non propter se, tamen  membris dederit inclinationem contrariam  bono totius, quasi uerò pedes sibi, & non homini ambularent, & aures sibi, & non homini  audirent, & oculi &c. Et ut de membris hominis audiremus non à se, sed à toto exponi,  quid de aqua dicturi sumus, cùm sursum ascen  dit, an non ipsa se sursum mouet, an potius  imaginandum est totum uniuersum concurrere ut aquam moueat? Profectò dicendum  non est. Quod si ita est, ut certè est, cùm Deus  fecerit hominem potius propter se, quàm propter hominem, absurdum est dicere non dedisse inclinationem suo fini conuenientem, qua  plus ipsum Deum, quàm se diligeret.
  
   ¶ Error tamen iste emanauit, quòd uiderent  hominem cum magna difficultate, aut uitam,  aut etiam bona temporalia ponere pro Deo,  aut pro bono publico: quare ex hoc arguunt  non inclinari naturaliter ad bonum publicum.  Sed hoc perinde est, ac si quis dicat, hominem  non amare propriam uitam plus quàm unum  membrum, cùm uideant grauari nimis, & cum  magna molestia, & difficultate secare aut urere membrum propter salutem totius: aut si  quis neget aliquem cupidum esse uitae, ideo  quia potionem amaram non libenter sumit.  Inde non statim si quis aegrè & molestè ferat  aut uitam, aut fortunas perdere propter Deum,  aut propter bonum publicum, non inquàm  statim arguendum est, hominem non plus naturaliter Deum aut commune bonum diligere, quàm priuatum. Vt enim Doctores docent, gratia non est contraria naturae, sed perficit naturam, & naturalem inclinationem:  difficultas autem prouenit tum ex appetitu,     tum etiam quia licet plus inclinetur ad bonum  totius, tamen etiam inclinatur ad alia bona,  & sic patitur difficultatem, sicut de proiiciente merces in mare. Atque id demum cogitandum est, non esse Deum deteriorem artificem ipso homine, cùm tamen artifex homo, si quod instrumentum ad aliquem finem  fingat, curet omnem aptitudinem ad talem  finem instrumento dare, idoneumq́ue suo fini facere: quare ergo Deus, qui omnia fecit  propter se, non talem inclinationem suae creaturae credatur dedisse, qualem ad illum finem  conuenire nouerat? Nos ergo amoliamur  huiusmodi querelas de summo artifice, ac conditore, credamusq́; naturam non nisi ad bonum inclinare, atque ideo omne quod est contrarium naturali inclinationi, esse malum. Perditio enim tua Israël. Salus autem maximè ex  me. Osee 13. Cum ergo, ut à principio ar-
        {Osee 13.}
guebam, interficere seipsum sit contra naturalem inclinationem, ergo est illicitum, quod  erat primum argumentum ad probationem  conclusionis.
  
   ¶ Secundo principaliter probatur eadem conclusio. Occidens seipsum, facit contra praeceptum decalogi, Non occides: quod habetur Exo. 20. & Deutero. 5. ergo peccat & mortaliter. Hoc est argumentum beati Augustini 1. de Trinitat. ad probandum, quòd occidere seipsum, sit illicitum. Sed ut apertius  constet quam uim habeat argumentum, sicut  etiam de primo fecimus, conuenientissimum  est etiam examinare quod prohibetur in illo  praecepto, Non occides: cum in scriptura non  inueniatur alibi prohibitum, aut reprehensum  seipsum occidere. aut ex illo praecepto oportet esse illicitum, aut reuocari in dubium potest, an liceat se interficere. Cum enim praeceptum sit absolutum, Non occides: & in  multis casibus licitum sit occidere, ut certo constat, dubitari[article 11] merito potest, quid illo praecepto & qualiter homicidium prohibetur. Quidam ergo ita intelligunt praeceptum, ut absolutè prohibeatur occisio cuiuscunque hominis, siue priuata authoritate, siue publica, siue nocentis, siue innocentis. Sed ab eo praecepto tanquam à canone generali excipiuntur  lege diuina aliqui casus, in quibus licet occidere: uerbi gratia, homicida iuste à magistratu  occiditur. Sed dicunt, quòd nisi hanc facultatem   haberent à Deo ex sacra scriptura, quae iubet,  ut qui occiderit, occidatur, ut patet Leuit. 19.  magistratus occidens latronem faceret contra  illud praeceptum, Non occides. Itaque sine quocunque alio praecepto praeter id, Non occides,  erat sufficienter prohibitum regi occidere etiam  malefactorem, nisi dominus excepisset de homicida, & quibusdam aliis malefactoribus. Et     sic apud istos in nullo casu licet etiam publicis  potestatibus occidere, nisi in casibus expressis  à iure diuino. Vnde ortum habuit illa opinio,  quòd non licet inter aut adulteram, aut simplicem furem, quia non est expressum in iure  diuino: neque adulterium, quia licet fuerit  expressum in ueteri Testamento, tamen est reuocatum à Domino per illa uerba Ioan. 8. Nemo te condemnauit mulier, neque ego te condemnabo.
  
   ¶ CONTRA hanc sententiam arguitur, Illud quod est de se licitum, & per se bonum, non est prohibitum praecepto diuino,  sed occidere hominem in casu, est per se bonum, uidelicet in defensionem sui, ergo non  est prohibitum illo praecepto, Non occides.  neque indiget excipi à regula id, quod nullo  modo potuit cadere sub regula. Si ergo occidere inuasorem non potuit cadere sub praecepto, Non occides: non est factum licitum,  quia exceptum sit ab illo praecepto. Item in lege data Moysi fuit aliquando licitum occidere, aliquando non, & tamen non erat facta  talis exceptio in iure diuino plus de homicida, quàm de adultera, ergo uel utrunque licebit, uel neutrum. Et quaero, ante legem Moysi, an licebat interficere blasphemum & homicidam, uel non? Si non, contrà, Quicquid  non licuit in lege naturae, nunquam licuit. Non     enim lex Moysi, aut lex gratiae sunt dispensationes legis naturae, sed potius econtra, multa licebant in lege naturae, quae in lege Moysi  prohibita sunt: si licebat interficere in lege  naturae adulteram, ergo sine exceptione neque   expressione in iure diuino licuit in lege Moysi. Et ideo alii dicunt, quòd in praecepto, Non  occides, prohibetur solum mors innocentis.  & illud praeceptum Exod. 20. Non occides,  uidetur explicatum Exod. 23. Insontem & iustum non occides. Sed contra hoc est, quòd  priuatus occidens peccatorem, & sontem, facit contra illud praeceptum, Non occides: si  enim non peccat contra id praeceptum, Non  occides, nusquam alibi in iure prohibetur occisio nocentis hominis. Quare cùm certum  sit etiam apud istos priuatum hominem reum  esse homicidii, etiam si nocentissimum occidat, certum est illo praecepto non prohiberi  solum innocentis occisionem plusquam nocentis. Alii, qui propius ad ueritatem accedunt, dicunt, quòd prohibetur illo praecepto  occisio hominis priuata authoritate: sed neque   isti quidem sufficienter uim illius praecepti explicarunt. Si enim respublica, aut rex innocentem hominem occideret, facit contra id  praeceptum, ut certum est: ergo non occidere prohibetur absolutè priuata authoritate,  aut permittitur occidere publica. Neque ualet dicere, quòd qui interficit se defendendo, occidit publica authoritate: quia habet  authoritatem à Deo per ius naturale. Hoc enim  ineptum & ridiculum est. Hoc enim modo  neque comedere, aut bibere nisi publica authoritate licet. Non enim liceret, nisi à iure diuino esset permissum. Et ideo dimissis uariis  opinionibus, dico primò, quòd[article 12] hoc praeceptum est iuris naturalis, & non positiui, sicut  etiam alia pręcepta decalogi. Quod patet, quia  in lumine naturali semper fuit notum homicidium esse culpabile, & illicitum. Secundo  infertur ex hoc, quòd[article 13] id praeceptum semper  fuit aequale, & ante legem, & in lege, & tempore Euangelii. Patet, quia lex naturalis nunquam mutatur. Nec enim abrogatur, aut limitatur, aut extenditur. Est enim lumen signatum super nos à principio. Tertio infero,  quòd[article 14] si licebat interficere adulteram, aut furem in lege Moysi, & licuit ante legem, & licet in lege Euangelica. Quarto dico, & infero, quòd[article 15] illo praecepto prohibetur omne  homicidium, quòd stando in lege naturae sola, est malum, & irrationabile: & ad hoc solum oportet respicere, & non ad exceptiones,  uel promissiones factas in lege. Omnia enim  illa uel solum sunt iudicialia, quae iam cessauerunt: aut si sunt moralia, sunt explicatiua iuris naturalis. Quare ergo ad id est ultimo referendum, quando licet occidere, & quando  non. Ad quod tamen iuuat scripturas consulere, neque hoc est (ut aiunt) explicare idem  per seipsum, aut ignotum per ignotius. Non  est enim homicidium malum, quia prohibitum: sed prohibitum, quia malum. Quare ad  intelligendum quid sit prohibitum per illud  praeceptum, Non occides, optimè respondetur, quòd per causam, quòd omne id est iure  naturali malum. Quinto dico, quòd[article 16] in illo  praecepto non magis prohibetur homicidium  authoritate publica quàm priuata. Alia enim  quaestio est, quem, & quando licet occidere:  & alia quaestio est, cui licet occidere, & aliquando est malum publica authoritate. Sexto,  quòd[article 17] dupliciter potest occidi homo. Vno  modo ex intentione, & certo proposito, ut iudex intendit priuare uita malefactorem. Alio  modo praeter intentionem, non dico solùm à  casu, & uoluntariè, sed propter alium finem,  quem si posset occidens aliter consequi, non  occideret: sicut cùm quis in defensionem sui,  uel etiam Reip. occidit inuasorem, quem non  occideret, si aliter posset se defendere. Septimo dico, quòd[article 18] ex intentione licitum est stando in iure diuino solum & naturali occidere  hominem nociuum Reipublicae, quia hoc est  membrum communitatis: Et ideo sicut licitum est abscindere membrum corruptum &     nociuum toti corpori, ita est licitum in iure diuino & naturali hominem perniciosum,  & boni communis corruptorem interficere,  etiam si hoc nunquam sit expressum in iure diuino scripto: quia hoc est notum in lumine  naturali, quòd maius bonum debet praeferri  minori bono, & priuato bono publicum bonum. Octauo dico, quòd[article 19] tale homicidium  solum de iure naturali & diuino est commissum Reipub. aut publicis magistratibus, &  principatibus, qui habent curam Reipublicae.  ut patet ex Paul. ad Roman. 13. Non sine causa
        {Rom. 13.}
   gladium portat, uindex enim est. Nono dico,  quòd[article 20] ex intentione occidere hominem semper est prohibitum homini priuato. nunquam  enim licet nisi in casu permisso. Non autem  est commissa cura publici boni defendendi,  nisi publicis personis. ergo nulli priuato sua  authoritate licet ex intentione occidere. Vltimo dico, quòd[[20b]] omne aliud homicidium ex  intentione, est illo praecepto prohibitum, seu  publicae, seu priuatae personae, praeterquam in  casu praemisso, quando uita alicuius propter  peccatum eius est perniciosa Reipublicae. Nam  de homicidio non ex intentione, quale est in  defensione sui, aut Reipub. latior est disputatio: quòd licet etiam ex iure naturali cognosci  posset, tamen quia non est praesentis speculationis, missum facio. Ex his patet quam uim     habet argumentum ex illo praecepto, quòd  non licet interficere seipsum. Cùm[article 21] enim nemo sit iudex suiipsius, neque habeat authoritatem in seipsum, nunquam licebit se interficere, etiam si dignus morte esset, & perniciosus Reipub. Tertio arguitur, & probatur conclusio, Se occidens, facit nocumentum Reipublicae. ergo peccat. Consequentia est clara.  Antecedens patet, Quia quicquid homo est,  est ipsius Reipublicae sicut pars sui est totius.  ergo qui se occidit, aufert à republ. quod suum  est. Quarto & ultimo probatur, Quia occidens se, facit contra praeceptum de charitate.  ergo peccat. Consequentia est nota, & antecedens probatur, quia non minus homo tenetur se diligere, quàm proximum sicut seipsum: sed si occideret proximum, semper esset contra charitatem proximi. ergo se occidens, facit contra charitatem sui. Ista duo argumenta, non carent difficultatibus, & dubiis,  possentq́ue examinari sicut praecedentia. Sed  quia impugnando conclusionem ipsam, commodius ueritas ipsius explicabitur, nec tempus nobis suppeteret, si utrunque uellem  prosequi, ideo hoc relicto, contra conclusionem arguitur, & primo sic, Nemo potest se  saltem de industria & uolens occidere. ergo  conclusio includit falsum, scilicet inueniri posse  tale delictum & crimen. Antecedens probatur,     Quia uoluntas non potest uelle nisi bonum,  ut Aristoteles habet, & impręsentiarum pro rato  habemus: sed non esse, aut desinere esse non est  bonum, imò potius malum, ergo nullus seipsum  potest interficere. Neque sufficit dicere, quod cùm  anima sit immortalis, non desinit esse saltem meliori sui parte qui se interficit. Saltem enim argumentum procedit de illo, qui non haberet spem  alterius uitae, qui non posset seipsum interfi.  cere, cuius oppositum ex historia constat. Et  confirmatur, quia impossibile est quòd aliquis  nolit esse beatus, ut disertè August. tenet 17.  de Ciuitate Dei. Sed qui uult esse, uult esse  beatus, cùm non possit esse beatus si non sit.  ergo non potest aliquis nolle esse, & per consequens se interficere. Secundo arguitur, Nulli facit nocumentum. ergo non peccat se interficiendo. Antecedens patet, quia non sibi, quia uolenti non fit iniuria. ipse autem  uolens patitur. ergo non patitur iniuriam.  Nec sufficit dicere, quòd facit iniuriam reipublicae, quia saltem qui bona uenia reipublicae,  uel adepti licentiam à republica (sicut mos  apud aliquas nationes fuit) se interficerent,  non peccarent. Et confirmatur, quia qui bona  temporalia uolens perderet, neque sibi, neque reipublicae iniuriam faceret. ut si quis  equum suum occideret, & tamen non minus  res temporales sunt reipublicae, quàm hominis uita, imò multo plus. ergo nec se interficiens facit iniuriam reipublicae aut sibi. Item  licet non se defendere à latrone inuadente,  quando non potest uitam tueri nisi alterum  occidat, ergo licet se interficere. Consequentia  probatur, Eodem praecepto tenetur quis defendere propriam uitam, quo tenetur se non occidere, & si se posset defendere, & non se defenderet, esset contra praeceptum de non se  occidendo. Quarto, licet duobus existentibus in extrema necessitate, & habentibus solum unicum panem, unde alter posset tantum  uitam conseruare, licet inquam alteri habenti panem cedere alteri, & hoc est se interficere. ergo. Quinto, si seruus esset cum rege in  naufragio, & essent in tabula, uel nauicula,  quae utrunque non posset sustinere, licet seruo  desilire in mare sine spe euadendi, ut regem  seruet à morte. ergo licitum est in casu se interficere. Sexto, licitum est damnato ad mortem,  ut fame conficiatur, oblato pane non comedere, ergo licitum est se interficere. Antecedens patet, quia licitum est, & potest parere  sententiae, cui adiudicatum est. Septimo, licet  damnato ad mortem habita etiam opportunitate fugiendi, non fugere, sed expectare, &  sic dat operam morti propriae. ergo. Octauo,  licet damnato ad mortem ueneni hausti haurire uenenum. ergo licet se interficere. Nono,     licet cum manifesto periculo mortis tempore pestis uisitare amicos. ergo. Decimo, Licet  nauigare cum manifesto periculo mortis. ergo. Vndecimo, Licita sunt exercitia militaria,  ut equilia, taurorum exagitatio, etiam cum  periculo mortis. ergo seipsum interficere. Probatur consequentia in omnibus his tribus argumentis, quia eodem praecepto generaliter  prohibetur interficere alium, & exponere se  periculo occidendi. ergo etiam de seipso.
  
   Duodecimo, Licet uitam breuiorem facere  abstinentiis, & duro uictu, & aliis uitae austerioris rigoribus. ergo se interficere. Consequentia probatur ex dicto Hieronymi, Nihil interest paruo an magno tempore te interimas. Et antecedens probatur, & patet de  monasteriis, ubi certum est uitam esse breuiorem quàm extra. Decimotertio, Non tenetur aliquis constitutus in extremo periculo  redimere salutem quacunque pecunia, uel toto patrimonio. ergo non tenetur conseruare  uitam suam. Antecedens patet, Si enim quis  indigeret ad salutem herba aliqua, ut (exempli gratia) radice pontica, quam non posset  habere, nisi daret suum regnum, aut principatum, non teneretur dare. ergo. Decimoquarto, Semper est licitum subire minus malum,  ad euitandum maius malum: sed maius malum uidetur fama, & ignominia, quàm mors:     ergo saltem ad uitandum ignominiam, & infamiam licitum erit subire mortem, & se interficere. Decimoquinto, Saltem hoc, scilicet non licitum esse se occidere, non est ita per  se notum, quin possit ignorari, cum apud multos, qui reputati sunt sapientes, fuerit laudatum. ergo saltem excusabuntur illi, qui putant  se fortiter & laudabiliter agere, se interficiendo, ut Cato, Brutus, & similes. Decimosexto, Legitur de quibusdam sanctis foeminis, quòd cum essent à Tyranno damnatae ut  igne comburerentur, ipsae se in eum praecipitauerunt. ergo licet se interficere. Decimoseptimo, Samson, Saül, Rasias, Eleazarus, se  interfecerunt in libris Machabaeorum, qui  non solum non uituperantur in Scriptura, sed  certè Samson inter sanctos refertur ab Apostolo ad Hebrae. & Eleazarus laudatur. Et  idem argumentum potest fieri de uirginibus,  cum fugientes Romanorum iniuriam, apud  Aquileiam se in flumen praecipitauerunt.
  
   ¶ Pro solutione istorum argumentorum multa & uaria possent adduci, quae si tempus ferret, non essent inutilia uel iniucunda tractatu, sed pro temporis breuitate solutionem illorum inquantum potero, paucissima uerba conferam. Pro elucidatione ergo primi argumenti est aduertendum, quòd[article 22] obiectum uoluntatis non est solum uerum bonum. Cùm enim     obiectum non moueat uoluntatem nisi mediante cognitione, nihil refert ad mouendum  uoluntatem an sit uerum bonum, aut aestimetur uerum bonum. Itaque cùm interficere  seipsum, aut prorsus non esse, possit aestimari bonum, ex hac parte non impeditur, quin  possit aliquis sciens, & uolens seipsum interficere, cùm possit errare, & aestimare sibi bonum esse. Sed quoniam ista solutio solummodo ostendit aliquem ex errore posse uelle non  esse, & per consequens se interficere, dico secundo, quòd non inconuenit aliquem sine errore quocunque uelle non esse. Pro quo aduertendum, quòd sicut non inconuenit aliquid esse secundum se bonum, & tamen ex aliqua circunstantia fieri malum, ita econtrario  aliquid, quod absolutè est malum, potest ex  aliquo adiuncto fieri bonum. Atque in proposito non esse, licet absolutè sit malum, tamen tanquam medium ad uitandas miserias  non solum potest aestimari bonum, sed re uera  esse bonum. Et quamuis esse secundum se sit  bonum, tamen coniunctum cum aliquo malo, potest non solum aestimari, sed fieri re uera malum. Vnde dico, quòd damnati sine quocunque errore cupiunt non esse. Quanquam  enim esse absolutè esset eis bonum, tamen tale  esse, scilicet cum summa miseria, re uera est eis  malum, & melius esset eis non esse, quàm sic     esse. Quod Dominus in Euangelio satis apertè ostendit dictum de Iuda traditore, Bonum  erat ei, si natus non fuisset homo iste. Luc. 23.
        {Luc. 23.}
   Quamuis enim aliqui ita hunc locum intelligunt, ut melius quidem fuisset Iudae non  nasci, non tamen melius non concipi, aut  non esse. Tamen non puto Christum habuisse respectum ad differentiam illam inter natum esse, & conceptum esse, & prorsus esse,  sed absolutè protulit, melius futurum illi omnino non esse, quàm ita perditum esse. Vnde  Ecclesiastici 30. Melius est mors, quàm uita
        {Eccles. 30.}
   amara. Quare damnati non errantes, sed rectè intelligentes, cupiunt non esse. Et hoc  plusquam satis ad primum argumentum. Sed  instabat in confirmatione, quòd omnis homo necessario appetit beatitudinem, quam  non potest habere si non sit: & per consequens  uidetur quòd necessariò uellet esse, neque  posset uelle non esse. Ad hoc argumentum  quamuis multifariam possit respōderi, tamen  pro nunc dico, quòd nullus potest uelle absolute quod scit se nunquam adepturum, &  per consequens nec medium eligere, ad consequendum illud, quod consequi non sperat.  Quare cùm damnati firmiter credant se nunquam futuros felices, fit ut nec etiam esse uelint, quod tamen necessarium est ad felicitatem: & eo ipso quòd damnati cupiunt felices     esse, cupiunt miserias uitare, quas fugere non  possunt, ac per consequens uellent non esse.  Pro secundo argumento, eiusq́ue confirmatione est notandum, quòd differentia est inter alias res corporales, & inter uitam hominis. Est enim homo ita uerus dominus, ut possit pro suo arbitrio uti omnibus illis. Omnia  enim Dominus subiecit pedibus eius: quare  non tenetur homo ad conseruationem rerum  temporalium, sed potest pro sua uoluntate, uel  tenere, uel dimittere. Vnde occidens proprium  equum, aut comburens propriam domum, nulli facit iniuriam: non est autem ita dominus,  aut corporis, aut uitae propriae. Est enim[[23]] solus  Deus dominus uitae & mortis, & quantum ad  hoc homo peculiariter est seruus Dei: unde occidens seipsum, occidit alicui seruum, & facit  iniuriam Deo, à quo tantum dono utendum  accepit, non perdendum. Et sicut non est immunis ab iniuria qui alium interficit, etiam  alio petente, quia scilicet ille non est ita dominus uitae suae, ut possit facultatem cuiquam  dare sibi uitam eripiendi: ita & qui seipsum  interficit, iniuriae reus est. Vt enim apud Ciceronem Pythagoras ait, Prohibetur mortales  sine iussu imperatoris uel domini de praesidio  & statione uitae discedere. Pro tertio argumento, Quamuis nonnulli in illa sint opinione, ut putent hominem teneri ad tuendam     uitam, quandocunque licitè potest: tamen dico, quòd[article 24] non solum in isto, sed in multis aliis  casibus homo posset licitis mediis uitam seruare, & tamen non tenetur. Vnde si inuasus à  latrone, aliter non posset se defendere, quàm  latronem interficiendo, non dubito, quin sit  opus consilii, & perfectionis, permittere se  occidere potius, quàm latronem in tali statu  mittere in perditionem. Quod probatur. Si  enim Christianus deprehensus in solitudine  à Pagano inuaderetur, eo quod Christianus esset,  dico quòd posset se ab illo defendere, etiam licitè, & sine scandalo fidei: tamen nemo dubitaret, quin esset opus patientiae, ferre aequanimiter mortem in testimonium fidei. Probatur secundo, Christus licitè se poterat defendere à Iudaeis uel Gentilibus, qui tyrannicè  oppresserunt illum. ergo non quicunque licitè potest saluare uitam suam, tenetur. Item  decem millia martyrum, qui pro Christo mortui sunt, non uidetur quòd non potuissent se  defendere licitè, & pugnare aduersus tyrannos, sicut & nunc Christiani se tuentur contra Paganos. Vnde non dubito, quin plerumque   martyrium sit sub consilio, & quòd multi martyres se ultro martyrio obtulerunt, cùm ad  hoc non obligarentur: quod satis consonum  uidetur consilio Apostoli ad Rom. 12. Non  uos defendentes charissimi, sed date locum     irae. Et Dominus in Euangelio Matth. 5. Ego
        {Matth. 5.}
   autem dico uobis, non resistere malo. Imò iste  uidetur error Iudaeorum, quem Dominus apud  Matth. 5. elidit, quòd putabant non esse laudabile, si quis iniurias patienter toleraret. Pro  quo est considerandum, quòd licet (ut dictum  est) homo non sit dominus sui corporis, aut  uitae suae, sicut aliarum rerum, tamen aliquid  dominii & iuris habet in uita sua, ratione cuius qui nocet in corpore, non solum facit Deo,  qui est supremus dominus uitae, sed etiam ipsi  homini priuato iniuriam. Hoc ergo ius, quod  homo habet in proprium corpus, potest homo laudabiliter dimittere, & perdere, quamuis  habeat ius se defendendi, & sic patienter ferre  mortem. Contra hanc tamen solutionem potest instari, quòd quilibet tenetur defendere  uitam innocentis, si quis per uiolentiam uelit  eum interficere. Vnicuique enim Deus mandauit de proximo suo. Et prouerb. 24. Erue eos,
        {Prouer. 24.}
   qui ducuntur ad mortem, & eos, qui trahuntur ad interitum, liberare non cesses. Vnde si  quis posset innocentem eripere de manu inuasoris, & non faceret, esset reus homicidii. Ex  hoc sic arguitur, plus tenetur homo seruare  propriam uitam quàm uitam proximi: si ergo  tenetur homo defendere uitam proximi ab in  iusto inuasore, ergo etiam propriam uitam.  Ad hoc primo dico, quòd non est exploratum,     quòd[article 25] semper homo teneatur defendere uitam proximi, etiam quandocunque licet. Si enim  Christianus se ultrò offerret tyranno, ad augmentum fidei, etiam extra tempus necessitatis, quando scilicet est opus consilii, dato, quòd  Christiani possent illum eripere de manu tyrāni, & licet sine scandalo, credo quòd non tenerentur, & sic non est uniuersaliter uerum, quòd  quilibet tenetur defendere uitam innocentis,  etiam cum licitè potest, ut patet de Petro Apostolo quem Dominus repraehendit, quia uolebat eum eripere de manibus Iudaeorum. Secundo dico negando consequentiam. Neque sequitur, quòd si teneor defendere uitam proximi,  quòd tenear defendere meam. possum enim, ut  dictum est, cedere iuri meo, non autem iuri fratris mei. Exemplum est clarum. Certum est enim  quòd non teneor defendere bona temporalia  mea, iuxta id, si quis petierit à te tunicam, daei & pallium. Et tamen si possem sine periculo  meo defendere bona innocentis à raptore, &  latrone, certum est quòd teneor. Simili ergo  modo quamuis possum non defendere uitam  meam, non possum non defendere uitam proximi. Pro quarto argumento licet multi uertant in dubium, an liceat pro priuata persona ponere uitam, & plures partem negatiuam defendunt, tamen ut aliâs à me disputatum est, puto    probabilius hoc esse & laudabile, & uidetur laudatum à Domino in illo loco, Maiorem dilèctionem nemo habet, ut animam suam ponat  quis pro amicis suis &c. ubi non distinguit de  priuata persona, aut publica. & Ioan. In hoc cognouimus charitatem Dei, quoniam ille animam suam pro nobis posuit, & nos debemus  pro fratribus animas ponere. Neque uidetur solum loqui pro spirituali bono proximorum.  Statim enim subditur, Qui habet substantiam  huiusmodi, & uidet fratrem suum necessitatem  habere, &c. Cantic. 8. Fortis est ut mors dile-
        {Cantic. 8.}
ctio, quia scilicet facit pro amico mori. Ad Eph.
        {Ephes. 5.}
   5. Viri diligite uxores uestras, sicut Christus dilexit ecclesiam, & semetipsum tradidit pro ea.  & j̄. Ita uiri debent diligere uxores suas, sicut  corpora sua. Et item, Vnusquisque uxorem suam  diligat sicut seipsum. & Arist. 9. Ethic. Omni-
        {Aristotel.}
no debet maximam honestatem esse, mortem
        {9. Ethico.}
   etiam appetere pro amicis: & filium patrem potius, quàm se redimere oportet, & honestius  esse, parentibus alimentis opitulari, quàm sibi  ipsis: quòd si in extrema necessitate habet panem uitę necessarium patri relinquere, non est  dubium, quin etiam liceat amico dare. Quare    [article 26] omnino concedo in casu proposito in argumento, quòd licet panem alteri cedere cum certa pernicie propriae uitae. Sed contra hoc uehementer urget. Sit enim casus, quòd sint in extrema necessitate filius cum patre, & alio extraneo, & filius habeat unicum panem. Sic arguitur, Sequitur, quòd filius potest dare panem extraneo, relicto patre. Consequens autem est  contra ordinem charitatis. ergo non sufficienter  respondetur ad argumentum. Consequentia  probatur, quia postquam filius habet ius seruandi sibi soli panem, si potest iuri suo cedere,  ergo relinquere extraneo, & nullam iniuriam  facit patri, cùm pater nihil iuris habeat in pane  illo. Ad hoc nego consequentiam. Quanquam  enim filius possit sibi panem retinere, & potest cedere iuri suo, non tamen cui uult, sed tenetur ex ordine charitatis subuenire potius patri,  quàm extraneo: & eo quòd panis est in potestate filii, pater habet maius ius ad panem, quàm  extraneus. Et per hoc patet ad quintum argumentum. Credo enim quòd in illo casu seruus  possit relinquere nauiculam, aut tabulam, certus mori, & non solum pro rege hoc esset laudabile, sed pro quocunque etiam amico, aut  proximo, quod Lactantius libro 5. de iustitia,
        {Lactantius.}
   cap. 18. disertè commendat. Quid (in quit) iustus  faciet, si nactus fuerit aut in equo saucium, aut  in tabula naufragum? non inuitus, confiteor,  morietur potius, quàm occidet. At stultitia est,  inquiunt, alienae animae parcere cum pernicie  suae, nunc etiam pro amicitia perire stultum iudicabitur. Et reliqua, quae in hunc locum eloquentissimè congerit. Est sine[article 27] dubio pro     amicis animam ponere stultitia huius mundi,  quae tamen sapientia est apud deum. Pro sexto  argumento dico,[article 28] quòd talis tenetur comedere. & sanct. Tho. 2. 2. q. 69. art. 4. ad 2. dicit,  Quòd si non comederet, se interficeret. quod  probatur, quia tenetur uti ad conseruandam uitam   omnibus mediis à iudice non prohibitis: iudex  autem non prohibuit, imo neque potuit quidem  prohibere, ne oblato pane non ederet: non enim  damnauit eum ut mortem sibi daret, sed solùm  ut pateretur: ut patet, quia comedens non facit  contra sententiam iudicis. ergo non est poena inflicta à iudice, ut ipse se ab esu abstineat. Itaque si licet ei comedere in casu posito, quod pro confesso  uideo inter omnes constare, omnino uidetur  quod tenetur. Pro septimo argumento similiter dico sicut  ad sextum, quod  [article 29] talis tenetur fugere, quia non est pars  poenę inflictae à iudice, ut maneat in carcere. ad  minus dico, quod idem est iudicium de eo, qui est in  carcere, & de eo qui est in sua libertate, & si latro peccat, ultro se offerendo iudici & carceri,  etiam peccat, si liberè potest fugere, & non fugit.  Pro octauo, certè[article 30] non uideo quare id sit  negandum licere. etenim sicut sunt alia supplicia decreta contra nocentes, quare non posset id institui ut ueneno tolleretur, quòd sic  illud supplicium potest esse iustum, cùm aliter  illa poena irrogari non potest, nisi ut ille uenenum epotet, nihil uidetur cur non liceat ei     haurire uenenum. Sicut licet damnato ad supplicium ascendere scalas, & ei qui damnatus est  gladio, parare iugulum. neque enim unus magis cooperatur morti suae, quàm alius. ergo si  dicatur non posse tale supplicium constitui,  consequenter dicendum est non esse licitum  uenenum sumere damnato à tyranno, sicut neque se iugulare, aut gladio incumbere: hoc autem est probabiliter dictum. Non tenetur enim  sibi aliquis poenam inferre, sed solùm ferre: unde non uidetur posse constitui poena, ad quam  necessarium sit ipsum nocentem cooperari.  Mihi tamen primum magis placet quàm hoc,  neque ualet, ergo posset damnari ut seipsum iugulet, hoc enim potest fieri per alium, quod  non est de haustu ueneni, sed de hoc disputari  potest. Ad nonum patet ex solutione ad quartum & quintum, Vbi[article 31] enim amicus meus indi  geret auxilio meo, uel obsequio in aegritudine  uel consilio meo in conscientia, non dubito  quin possem consulere illi, cum quantocunque periculo meo, quòd si nihil essem profuturus, profectò non uidetur carere temeritate exponere me periculo graui sine ullo fructu: quanquam hoc ipsum scilicet amicitiam,  & fidem in amicis seruare magnus fructus est.  nec uellem uxorem damnare, quae etiam cum  magno periculo marito peste laboranti assideret, etiam si hoc officium non esset illi ullo pacto     profuturum, sed ut pereunti amico officium & consolationem prestaret. Ad decimum & undecimum est[article 32]   aduertendum, quod ad cognoscendum quid in hoc  casu liceat, non oportet solùm habere respectum   ad circunstantias pro tempore occurrentes, sed  quę magis, & quod ut in plurimum contingat: neque respectus habendus magis est ad bonum uel malum priuatum, quàm ad bonum  uel malum publicum & commune, nauigatio  etiam pro tempore periculoso est utilis bono  communi. Ex communicatione enim nationum   & prouinciarum respub. magna commoda accipiunt & in pace & in bello. Quare si propter periculum tempestatum homines deterrerentur à  nauigatione, fieret magna iactura publici boni, cùm aut uix, aut nunquam, nauigari sine magno periculo possit. & eodem modo de exercitiis militaribus dicendum: omnino enim est necessarium reipub. milites habere ad defendendum patriam, qui sine militari exercitio inutiles  bello essent. Sunt autem quidem exercitia militaria parum periculosa, ut sunt equestria, & alia  multa, quae sufficiunt ad exercendos milites, &  ideo aliis multùm periculosis uti illicitum esset:  uerum si non possent milites exerceri sine etiam   magno & graui periculo, non ideo ommittenda essent bellica exercitia. Minus enim malum  temporale tolerandum esset ad euitandum maius,  ne scilicet patria perdatur, & tyrāni occupent     illam, aut in bello uictores hostes multo plures caedant, quia non sunt exercitati milites,  quàm si omnia exercitia assumere potuissent.  Ad duodecimum argumentum dico, quòd    [article 33] nullo modo licet abbreuiare uitam, sed est considerandum, quòd (sicut in materia de abstinentia late disserui) aliud est uitam minuere, aut  non proferre. Secundò est aduertendum, quòd  homo, licet teneatur non abrumpere uitam, non  tamen tenetur omnia media etiam licita facere,  ut longiorem uitam faciat. Quod manifeste patet, dato, quòd aliquis certò sciat, quòd in India est salubrior & clementior aura, & quòd ibi  diutiùs uiueret quàm in patria, non tenetur  nauigare in Indiam, imò nec de una ciuitate  ad alìam salubriorem. Nec enim Deus uoluit  nos tam solicitos de longa uita. Similiter dico  de alimentis, quòd quaedam sunt, quae non sunt  propriè alimenta, quia de se sunt insalubria, &  nociua humanae ualetudini, & istis uti esset  interficere se, nec solùm intelligo de uenenis,  sed etiam de aliis insalubribus cibis, ut si quis  uelit uictitare ex fungis, aut crudis herbis, &  acerbis, aut aliis similibus. Alia sunt alimenta,  quae licet non sint ita salubria sicut alia, non tamen sunt contraria uitae humanae, ut pisces,  oua, potus aquae. Item dico, quòd oportet respicere ad id, quod communiter accidit. Est autem  commune, ut plures in iuuentute reperiantur     ex lautis, quàm ex poenitentibus, plures enim  interficit gula, quàm gladius. Istis praemissis  dico ad argumentum, quòd[article 34] non est licitum uitam breuiorem reddere alimentis insalubribus  & nociuis. Secundò, quòd non tenetur homo  uti alimentis optimis, non nociuis ut piscibus.  Neque enim si medicus consuluit, quòd si bibant uinum, uiuent diutiùs decem annis, quàm cum   aqua, ideo non licebit abstinere à uino: potus  enim aquae non est contrarius uitae, neque hoc  est uitam minuere, sed non producere, ad quod  non tenetur quisquam. Hoc dico de sanis &  bene habentibus. aegrotantibus enim aliqui  sunt insalubres, & nociui, qui fanis sunt salubres. Vnde aegrotis non esset licitum huiusmodi alimentis uti: sed de hoc uide in materia de  abstinentia latiús. Et idem est de mediis, & aliis  poenitentiae exercitiis iudicium. Per hoc etiam  patet ad decimumtertium. Non[article 35] tenetur quis,  ut dixi, omnia media ponere ad seruandum uitam, sed satis est ponere media ad hoc de se ordinata, & congruentia. Vnde in casu posito credo, quod non tenetur dare totum patrimonium  pro uita seruanda. & reputatur non habere remedium, & alius qui negat remedium, est homicida. Ex quo etiam infertur, quod cùm aliquis sine spe uitę aegrotat, dato quòd aliquo pharmaco pretioso posset producere uitam aliquot horas, aut etiam dies, non tenetur illud emere, sed     satis erit uti remediis communibus, & ille reputatur quasi mortuus. Ad decimumquartum  dico, quòd uita[article 36] est maius bonum, quàm bona temporalia, inter quae gloria, honor, & fama reponuntur. Cuncta enim quae habet homo, pro anima sua dabit: omnia enim illa ordinantur ad uitam humanam sicut ad finem. Vnde Salomon dicit, Curam habe de bono nomine: hoc enim permanebit tibi magis, quàm  mille thesauri. Nō comparat bonum nomen  ad uitam, sed ad thesauros. & alibi, Melius est  nomen bonum, quàm diuitiae multę. & Eccle.
        {Ecclesi. 30.}
   30. Non est census super salutem corporis. Dico ergo, quòd non licet ponere uitam pro fama aut gloria. Vnde non solùm qui se interficiunt, sed qui sine alio titulo ponunt uitam in  magno periculo propter gloriam humanam,  grauiter delinquunt. Et Arist. 3. Ethico. ait, Vltimum malorum mors. Pro his omnibus quatuordecim argumentis est considerandum, quòd in  eis omnibus non est tractatum, an aliquis ex  intentione, & uolens, possit se occidere, sed solùm praeter intentionem. ut patet in omnibus  illis, & ideo nihil possunt probare contra intentionem conclusionis propositae. Vnde solùm  concedimus, quòd non possit se interficere ex  intentione ut se interficiat. Vnde siue id, quod  in argumentis propositum fuit, sit licitum, siue non, nihil procedunt contra conclusionem,     non enim id est se interficere, ut in proposito  accipimus, sed solum mors imperata, ex tali actu  uolo me occidere. & ideo grauius argumentum  est decimumquintum, Vtrum[article 37] Brutus, Cato,  Decius, & alii innumeri, qui se occiderunt, non   poterant ignorare inculpabiliter talem mortem  esse illicitam, cùm ipsi omnino crederent esse  optimam, & honestissimam, & à uiris, qui pro  sapientibus habiti sunt, laudantur. Respondetur, Nō uidetur maius dubium, quàm de aliis  diuinis praeceptis. Multa enim sunt praecepta  diuina, quae apud paganos fuerunt, & hodie  sunt ignorata, ut de fornicatione, de uindicatione iniuriae, in quibus tamen non damus  ignorantiam inuincibilem, sed dicimus cum beato Paul. ad Rom. 1. quòd in poenam perfidiae suae   tradidit illos Deus in reprobum sensum, ut faciant ea quae non conueniunt, repletos omni  iniquitate, malitia, fornicatione, homicidiis,  &c. & sic quod excusantur, est sapientia huius mundi, quae est stultitia apud Deum. Quòd autem  in lumine naturali cognosci possit, illicitum esse  seipsum interficere, patet, quòd philosophi  studiosi uirtutis, id docuerunt, ut patet ex Ari  sto. 3. Ethico. dicente, quòd est non magnanimi  mortem sibi consciscere, sed pusillanimi, & non  potentis ferre uitae labores. & Cicero, mortem  (inquit) cur mihi consciscerem, cùm causam nullam habeam? cur optarem mulctas? quāquam hoc     ipsum sapienter, sapientis enim est neque optare mortem, neque timere. Ad ultimum de Samsone, Rasia, Saüle, &c. non similiter de omnibus  dicendum uidetur. Samsonem enim necessarium  est excusare, quem Paulus retulit inter iustos.  Vnde Augu. dicit Samsonem hac ratione excusari, quia spiritu Dei motus fecit, nec hoc  est diuinare, sed habetur expressè ex historia  Iudicum, ubi dicitur orasse Dominum, ut redderet ei pristinam fortitudinem, ut ulcisceretur  se de inimicis suis: quamuis posset & alia solutio dari. Non enim interfecit se ex intentione,  sed uoluit hostes opprimere, & interficere, ad  quod secuta est mors ipsius. ipse enim bene  optasset alios perdere se saluo, si fieri potuisset: hoc autem sine noua reuelatione habetur  licitum. Quis enim dubitat, quin aliquis in praelio, uel defendendo ciuitatem, posset certus de  morte facinus aggredi, quod sit quidem patriae   saluti, hostibus autem magnum detrimentum futurum? ut de Eleazaro legitur 1. Mach. 6. qui ingressus sub uentre elephantis, cui regem Antiochum   residere credebat, elephantem quidem gladio confodit, ipse uerò bestiae ruina oppressus, praeclaram mortem inuenit, quia se libenter (ut dicit scriptura) pro populo suo posuit. quod factum adeò  non uituperatur, ut Ambro. libro de officiis, c.  de fortitudine, Eleazarum mirificis efferat laudibus. Atque ita uidetur posse excusari Samson     sine recursu ad instinctum caelestem. Eodem  modo Eleazarus se interfecit, sicut Samson.  De Saüle uerò non est idem iudicium: cùm enim  dimissus esset, imò repulsus à gratia Dei, non  est necesse quaerere excusationes. Sabellicus  scribit Saülem non se interfecisse, sed cogitasse  quidem de morte sibi consciscenda: uerùm quia  uisum est impium uitam uiolenter abrumpere, ab Amalecita quodam ignorante quis esset, interfectum. Sed est turpis lapsus Christiani historici, cum primi Regum ultimo legatur  Saülem incubuisse super gladium suum, & sic ui  tam finiisse. Rasias uerò probabilius posset  excusari, quamuis S. Tho. secunda secundae, q.  64. articu. 5. non excuset illum. super qua re  est contentio inter Nicolaum & Burgensem, quos uidere poteris ad longum. Et ista quantum ad  pręsentem relectionem sufficiant.  
  
   *   *  *  
  
  
[ *De simonia* ]
        REVERENDI PATRIS  FRATRIS FRANCISCI A VIctoria Relectio de Simonia.
     Locus relegendus est   Matth. 10. [Mt, 10]     "Cratis accepistis, gratis date."    
  
  
     SVMMA.
  -    1 An licitum sit dare aliquid temporale pro spirituali.  
  -    2 Simoniae definitio. Et quid sit. Et unde sit dicta simonia.  
  -    3 Simoniae obiectum circa quod uersetur.  
  -    4 Spirituale quid dicatur in materia simoniatica.  
  -    5 Simonia, quòd non committatur nec circa scientiam,  aut doctrinam, nec circa aliud spirituale à spiritu  creato.  
  -    6 Spirituale, quòd in hoc proposito uocetur donum Spiritus sancti.  
  -    7 Simoniae in definitione, quid per emptionem, & uenditionem intelligitur.  
  -    8 Emptio, & uenditio rerum spiritualíum quòd non solùm sit simoniaca, sed omnino dispensatio, & permutatio non gratuita.  
  -    9 Simonia, quòd sit illicita.  
  -    10 Simonia, quòd sit diuino iure prohibita.  
  -    11 Simonia, quòd sit iure naturali prohibita.  
  -    12 Simonia omnis an sit iure diuino prohibita, & an aliqua sit solùm iure positiuo.  
  -    13 Contractus aliquis, qui non nunc est simoniacus, an sit  uel possit uire positiuo fieri simoniacus.  
  -    14 Spiritualia, quòd sint aliqua iure positiuo. Et quae   sint.  
  -       15 Emptio, aut uenditio eorum, quae iure positiuo sunt  spiritualia, quòd sit iure diuino prohibita.  
  -    16 Simonia aliqua, quòd sit omnino praecise de iure positiuo.  
  -    17 Simonia an sit aliqua circa ea quae sunt ueré spiritualia, & secundum se & de iure positiuo. Et quomodo  contractus aliquis, uel permutatio spiritualis secundum se de iure positiuo sit simoniaca.  
  -    18 Simoniae peccatum, quòd in lege scripta & potuit esse, & fuit.  
  -    19 Simoniae peccatum quòd in lege naturae & potuerit  esse, aut fuerit.  
  -    20 Simoniae crimen, an inter paganos, & idololatras esse  potuerit.  
  -    21 Emptio, aut uenditio, quòd non solùm ex intentione  apud idololatras fuerit crimen simoniae uerum, sed etiam   ex obiecto.  
  -    22 Simoniacus an sit is, qui timore, consanguinitate, precibus, & fauore, aut obsequio administrat spiritualia.  
  -    23 Simoniacum quòd non sit conferre spirituale sine respectu ad commodum, uel incommodum, timore indignationis.  
  -    24 Spirituale dare ex timore alicui digno, quòd uideatur  non esse malum.  
  -    25 Spirituale dare digno ex timore mali temporalis, ut uitae, aut exilij, aut carceris, dummodo hoc non redundet  in aliquod commodum temporale, uel sit ex pacto, aut  aliquo modo per modum pretij, quòd non uideatur  esse malum.  
  -    26 Collatio spiritualis ratione consanguinitatis an sit simonia.  
  -    27 Conferre beneficium intuitu consanguinitatis, quòd  non sit simoniacum.  
  -       28 Beneficium si quis conferat consanguineo, aliàs idoneo,  quantumcunque motus à consanguinitate, quòd non  peccet mortaliter.  
  -    29 Pontifices parati ad dandum beneficia consanguineis  sine deliberatione, quòd peccent mortaliter.  
  -    30 Beneficia conferre propter preces principaliter, an  sit simonia.  
  -    31 Conferre spiritualia ad captandum quodcunque commodum non spirituale, siue digno, siue indigno, quòd  sit illicitum.  
  -    32 Conferre spiritualia ad captandum quodcunque commodum non spirituale, quomodo ignorat author an  hoc sit mortale, si aliàs collatio fiat digno.  
  -    33 Conferre spiritualia ad captandum quodcunque commodum non spirituale, quomodo si fiat digno, non  putat hoc peccatum esse propriè simoniam, author.  
  -    34 Simonia, quomodo esset, si fauor, uel preces, uel laus resoluerentur tanquam pretium in aliquod temporale.  
  -    35 Simonia, quomodo fortè esset, si preces, fauor, uel laus,  & amicitia deducerentur in pactum.  
  -    36 Simoniacum quòd sit, conferre officium ecclesiasticum  pro obsequio, quum tale obsequium est pecunia aestimabile, ita quòd tandem resoluitur in commodum temporale. Et quid si non adsit pactum expressum, uel  tacitum.  
  -    37 Praestare obsequium pontifici, ut illa ratione posset  consequi beneficium, an, & quando esset simoniacum.  
  -    38 Simoniacus an possit esse summus Pontifex.  
  -    39 Papa, quòd in simonia, quae est iuris diuini, aequè, uel  grauius possit esse simoniacus, sicut alius homo.  
  -    40 Simoniacum utrum sit sperare beneficium spirituale     ex officio temporali.  
  -    41 Spiritualia promittere, an sit simonia.  
  -    42 Simonia, quòd in beneficijs uniuersaliter sit de iure positiuo, & quomodo Papa possit ea uendere sine rationabili causa, & sine uitio simoniae, uel ex rationabili  causa, & sine peccato.  
  -    43 Vendere Canonicatum simplicem, quòd non minus sit  simonia, quàm uendere beneficium cum cura animarum.  
  -    44 Papa, quòd non possit uendere sine uitio simoniae ex  quacunque causa quodcunque beneficium ecclesiasticum.  
  -    45 Praebendae omnes militares, quas commendas uocant,  quòd authoritate Papae possint uendi pro temporali  sine uitio simoniae.  
  -    46 Commendae, quòd pro beneficio commutari non possint, etiam ex authoritate Papae.  
  -    47 Simonia an contingat circa pensiones.  
  -    48 Pensio, quae assignatur alicui super beneficium alterius ratione alicuius ministerij spiritualis, quòd licita  est, & honesta.  
  -    49 Beneficium habens, cui per aliquod tempus ministrauit, quòd licitè possit authoritate Papae concedere beneficio, retenta certa pensione super beneficium, &  sine quocunque onerali officio spirituali.  
  -    50 Papa, quòd non possit dare alicui pensionem aliquam  super beneficio ecclesiastico, qui nullum ministerium  neque temporale, neque spirituale conferat in ecclesia, uel alio pio titulo.  
  -    51 Papa quòd det clerico pensionem aliquam in alieno  beneficio solùm, quia sit clericus, quòd non uideatur  irrationabile.  
  -       52 Papa quomodo si alicui iusto uel iniusto titulo concedat pensionem sine obligatione ad aliquod ministerium spirituale, neque ratione alicuius tituli spiritualis, quòd talis pensio sit merè temporalis. Et quomodo uendere talem pensionem aut redimere pretio quolibet temporali non sit simoniacum.  
  -    53 Beneficium si quis contulit, aut permutauit pro pensione, etiam authoritate apostolica, an talis pensio  possit uendi, aut pecunia redimi, dubitatur.  
  -    54 Pensio quaecunque, quam Papa imponet, uel ex officio suo, uel ad alterius supplicationem, modò non sit  causa permutationis, & sine obligatione ad aliquod  officium, uel ministerium spirituale, quòd possit uendi & sine simonia redimi. Et an talis pensionarius teteneatur ad officium canonicum.  
  
  
   SVPER hunc locum ponitur quaestio in praesenti disserenda,[[1]] An licitum sit dare aliquid temporale pro  spirituali. Pro parte affirmatiua arguitur, Licet recipere pecuniam  pro administratione sacramentorum, & illa sunt  maxime spiritualia. ergo licitum est pro spirituali temporale recipere. Antecedens patet ex consuetudine per totam ecclesiam approbata de  recipiendo aliquid pro sacramento missę, pro  administratione sacramentorum, pro praedicatione, & similibus: ergo. Confirmatur, quia prophetae receperunt pecunias pro actu prophetandi, &  tamen actus prophetandi ponitur inter spiritualia, & inter dona Dei: ergo. Maior patet,     quia ut dicitur 1. Reg. 9.
        {1. Reg. 9.}
 Saül dedit pecuniam  Samueli, ut indicaret ei asinas patris sui. ubi sic  habetur, quòd puer respōdit Sauli, Ecce inuenta est in manu mea 4. pars stateris argenti, demus homini Dei, ut indicet nobis uiam nostram. Idem patet 3. Reg. 14
        {3. Reg. 14.}
 de uxore Iieroboam,  quae attulit munera ad Abiam prophetam, ut  indicaret ei quid futurum esset de filio ęgrotam   ti. Et 4. Regum. legitur, quòd Elisaeus uenit  Damascum, & Henadab rex Syriae  aegrotabat.  annuntiaueruntq́ue ei dicentes, Venit uir dei  huc, & ait rex ad Azael, Tolle tecum munera,  & uade in occursum uiri Dei, & consule per eum   dominum, dicens, Si euadere potero de infirmitate mea hac? fuit igitur Azael habens secum  munera, & omnia bona Damasci onera 40.  camelorum. Et quamuis non legamus, quòd  Elisaeus ea non acceperit, non tamen legimus  quòd reprehendit, nec scriptura reprehendit.
  
   ¶ Secundò, Licet recipere pecuniam pro sepultura, pro dote sacelli, etiam cum pacto. Ergo. Confirmatur, quia Abraham emit sepulturam, & habetur Gen. 22. Iacob emit ius primogeniturae cui  eodem tempore uidetur fuisse annexum sacerdotium Genes. 25.
        {Genes. 25.}
  
  
   ¶ Tertiò, Licet praestare obsequium cardinalibus & episcopis, non alia ratione, sed solùm ea  ratione & spe, ut obtineant beneficia. ergo.
  
   ¶ Quartò, Licet emere, aut uendere calices, &     ornamenta. 10. q. 2. c. circa. ergo.
  
   ¶ Quintò, Licet dare pecuniam pro ingressu religionis, ut patet de monasteriis uirginum, nec  est ad rem, quòd recipiunt ad sustentationem,  quia sępe recipiunt plus, & cum pacto.
  
   ¶ Sextò, Licet sperare spirituale pro temporali,  ut patet de seruis episcoporum. ergo.
  
   ¶ Septimò, In matrimonio interuenit pecunia, et cum pacto, & est uerum sacramentum.  ergo licet etiam dare pro aliis. Proposui tot argumenta, quia ex solutione istorum dependet  magna ex parte solutio & explicatio materiae   de simonia.
  
   ¶ In contrarium sufficit locus propositus Matthaei 10. Quatuor partes habebit relectio. Prima de peccato simonię. secunda de poena simonię. tertia de restitutione acquisitorum per simoniam. quarta respōdebit ad argumenta proposita.
  
   ¶ Pro solutiōe quaestionis notandum, quod simonia  à doctoribus sic definitur. diffinitio simoniae,  Simonia[article 2] est studiosa uoluntas emendi aut uendendi aliquid spirituale, uel spirituali annexum.  Haec diffinitio ponitur à S. Tho. & prius ab  Altisiodorensi lib. 3. tractatu 21. & ponitur ab  Hostiensi & communiter à doctoribus in iure canonico, & sumitur secundum omnes  ex c. quicunque studet. 1. q. 2. ut ait frater Martinus in margarita decreti. Panormi. in c. nemo.  de simonia, & addit in diffinitiōe, opere subsequuto. Et etiam Hostiens. & dicit Panor. notari in definitione in c. insinuasti. 1. q. 1. Sed tamen   uide Armacha. lib. 10. c. 12. expresse probantem  non opus esse illa particula. Et probat ex facto  Simonis, Actuum tertio: & ita dicit, quod simonia dicta à facto Simonis, est uelle communicare gratiam & potestatem petitam, siue pro ea habenda offerre pecuniam. Pro cuius declaratio  ne dubitatur, quid in definitione dicatur spirituale. hoc enim ante omnia operępretium est  ut cognoscamus: quia est obiectum simoniae.  Et ut aliqua certa ratione & uelut quibusdam  numeris procedamus distinctiùs, sit prima conclusio,
  
   ¶ Obiectum[article 3] circa quod uersatur simonia, est  res spiritualis. In qua conclusione omnes conueniunt. Et probatur, Actuum 8.
        {Actuum. 8.}
 dicit Petrus,  Pecunia tua tecum sit in perditionem, quoniam   donum Dei existimasti pecunia possideri. sed  donum dei uocatur aliquid spirituale, & ab  eo conatu Simonis uocatur simonia. ergo simonia est circa aliquid spirituale. uide de hac  authoritate Armacha. lib. 10. c. 12. uoluit enim  emere potestatem, seu facultatem, ut cuicũque manus imponeret, acciperet Spiritum sanctum. Pręterea ratione probatur, Quia nihil est temporale, quod   non: uideatur posse cadere licitè sub pretio,  sed in hoc consistit simonia, quòd aliquid pretio ęstimatur. ergo obiectum simoniae non potest esse aliquid temporale. Sed hoc ipsum reuocatur in dubium, quid[article 4] in proposito dicatur spirituale: cum spirituale multifariè dicatur, non  sine causa disputatur cuiusmodi spirituale sit  materia, uel obiectum simonię. Pro quo est  considerandum, quòd ut dicit S. Thom. in 1.  senten. d. 10. articu. 4. spiritus priùs dicitur de  corporeis rebus, quàm de in corporeis. Dicitur  enim spiritus ab spirando, quod est halitum emittere, atque adeò spiritus id uidetur ex primaria significatione, quod halitus: quod adeò uerum est, ut  grāmatici nostrę ętatis non probent, aut recipiant  ut uel Deus, uel angeli, uel omnino aliquid in  corporeum, dicantur Latinè spiritus, aut spiritualiter. quo nomine etiam Baptistae mantuano Itali negotium facessiuerunt, quod in suis poematibus in illa significatione frequenter usurpauerat. Sed defenditur à uiro eruditissimo Ptolomaeo fratre. Et certè praeterquam quòd ita illa  uoce usi sint uetustissimi Christianorum non minus eruditiōe quàm religione insignes, cuiusmodi fuerunt Cyprianus, Lactantibus, Hieronymus, Ambrosius, Prudentius, Sedulius, &  ante eos Tertullianus, à quibus (bona uel mala uenia istorum dexerim) omnes grāmatici latinitatem discere potuerunt: sed praeter hoc inquam  libenter ab illis quaererem, qua ratione, aut quibus uerbis illi nouum testamentum, aut totum etiam   uetus ex Septuaginta interpretibus traducere     possent ubi propneuma et propneumatica pro  incorporalibus usurpantur, ut nunquam aliis uocabulis signentur. Dubitandum aut non est, quin ipse  Cicero si ex Gręco traduceret, non aliter quàm  spiritus, aut spiritualia uerterit. Vnde cùm S.  Tho. est notandum, 1. p. q. 4. arti. 1. ad 2. & in 1. senten. ubi suprà, quòd licet ita sit, quod nomen spiritus primaria impositione impositum fuerit ad  significandum aliquid incorporeum, tamen quia  spiritus subtile quoddam etiam & inuisibile est,  factum est ut illud nomen deriuatum esset ad oĩa  subtilia, & inuisibilia, ut Deus, angelus, & anima, & omnia quę in eis sunt. Quare cùm tam latè pateat nomen spiritus & spirituale in materia & proposito de simonia, doctores distinguunt, quod spirituale uel dicitur à spiritu creato  uel increato. non enim dicitur spirituale propter  ordinem ad Spiritum sanctum. Gratia uerò spiritualis sic. Burida 2. de anima, q. 22. dicit, quod hoc  nomen spiritus priùs fuit impositum ad significandum res indiuisibiles, sicut Deum & angelos, &  postea translatum est ad significandum corpora  subtilia. Est ergo opinio aliquorum, quòd in   definitione simoniae non solùm capiatur spirituale à spiritu creato, sed etiam à spiritu increato. Vnde dicunt quòd emere, aut uendere  scientiam naturalem, simoniacum est, cuius sententiae fuit Altisiodorens. libr. 3. tract. 21. & se  quitur eum Syluest. uerbo simonia. §. 10. unde      dicunt, quòd uendere ueritatem non solùm  in scientia theologica, sed etiam in aliis scientiis, est simoniacum. Idem habet Alexand. Al.  2. p. q. 135. membro tertio: & eadem uidetur sententia glossae in c. non licet. 11. q. 3. ubi dicit, quod   si aduocatus potest ferre patrocinium causae   iustae sine labore reuoluendi libros, quòd tenetur gratis dare consilium. Et posset suaderi  opinio, quia nulla scientia est aestimabilis pretio. Prouerb. 13.
        {Prouerb. 13.}
 Quid prodest stulto habere diuitias, cùm sapientiam emere non possit? &  Prouer. 23
        {Prouerb. 23.}
 Noli sapientiam uendere, & doctrinam, & intelligentiam. Sed contra istam opinionem sit secunda conclusio, Simonia[article 5] non  committitur nec circa scientiam, aut doctrinam, nec circa aliud spirituale à spiritu creato. Huius opinionis fuit Durand. 4. d. 2. q. 3.
        {Durand.}
   quòd absolutè docere, consulere pro pretio,  non est simonia. Idem habet Ricard. 4. d. 25. &
        {Ricard.}
   Palud. ibidem q. 5. Adria. quolib. 9. articu. 1. idem
        {Palud.}
   uidetur tenere Armacha. libr. 10. c. 2. nullam
        {Adria.}
   enim uidetur facere mentionem de spirituali
        {Armacha.}
   alio, nisi pro dono Dei. & c. 9. ponit tres ratio  nes, quare dona dei, qui gratis acceperunt, gratis debeant impendere. Verum est, quòd S.
        {S. Thom.}
   Thom. in 4. d. 25. q. 3. articu. 2. q. 2. ad tertium   dicit, quòd magistris artium licet uendere labores suos, sed non scientiam, siue ueritatem, quae   spiritualis est. Vnde dicitur Prouer. 23.
        {Prouerb. 23.}
 Noli uen  dere scientiam. Sed in 2. 2. q. 100. nullam fecit mentionem de hoc. Et sic non dubito illum reliquisse opinionem illam autiquorum. Atque adeò pro certo habeo nec simoniam, nec aliud peccatum committi, si quis quomodocunque componat  de pretio doctrinae, aut scientiae. Imò S. Tho.  2. 2. q. 100. artic. 3. ad tertium uidetur quòd idem  dicat, quod in quartò loco citato. sunt uerba  eius, Ille autem qui habet scientiam, & non suscipit  cum hoc officium ex quo obligetur, alii usum  scientiae licitè impendere potest, & pretium suae   doctrinę, uel consilii accipere, non quasi ueritatem aut scientiam uendens, sed quasi operas  suas locans. Idem uidetur expressè dicere quolibeto 8. q. 6. artic. 5. & Adria. ubi supra. sed nihilominus probatur conclusio, Quia in scriptura nunquam prohibetur emptio, aut uenditio rei, eo quòd spiritualis sit, sed quia donum  Dei, ut patet Actuum 8. & Matt. 10. dicitur. Eun
        {Matth. 10.}
tes autem praedicate dicentes, quia appropinquabit regnum caelorum, infirmos curate, mortuos suscitate, leprosos mũdate, daemones eiicite, gratis accepistis, gratis date. Pręterea quia  si eodem modo esset prohibitum uendere hęc spiritualia sicut alia, non solùm ueritatem ipsam,  sed nec laborem annexum, nec effectum doctrinae sed nec liceret uendere sacerdoti laborem   circa sacramentum, nec effectum sacramenti, &  tamen liceret medico uendere laborem docendi, &     effectum artis, scilicet curationem infirmi. Pręterea, quia si non liceret uendere, ergo nec emere. utrũque enim est aequaliter illicitum: & tamen   Prouerb. 13. dicitur, Veritatem eme. Verum est etiam     quod Turre cremata in c. qui studium 1. q. 1. tenet, quod   scientiam uendere, est simonia. Et citat Hugonem.  imò sanitatem uendere. Sed Caiet. in summa
        {Caiet.}
   titulo de simonia in primo. expressè tenet,  quòd non dicitur res spiritualis, nisi à spiritu  sancto: licet infrà regula sexta uideatur dicere,  quòd non licet uendere ueritatem scientiarum. Et  idem habet 22. q. 110. ar. 2. ad secundum dubium.  sed contra istos omnes sunt rationes factę. Dubium tamen peculiare est de scientia theologica, An liceat uendere doctrinam theologicam  secundum se. Et quidem Hostien. in cap. quia
        {Hostien.}
   nonnullis. de magistris dicit, quòd theologus  habens praebendam, si aliquid exigat, est simoniacus. & Palud. ubi supra concedens de  aliis scientiis, de theologica dicit, quia uidetur  quòd accipere aliquid pro theologia, sit simonia. Quod sequitur Syluest. ubi suprà. Concurrentibus tamen duobus, primò quòd legatur ex  officio magisterii, secundo, quòd incidat pactum   l. exactio. sed idem puto dicendum quod de aliis  scientiis, si intentio solùm feratur ad tradendum   doctrinam, & non per modum consilii spiritualis, quia non est donum Dei plusquam philosophica disciplina. Et Duran. & Adria. indistinctè loquitur de scientia. Praeterea, quia cùm  temporale est annexum spirituali, non potest  uendi temporale ratione spiritualis, sed solùm  ratione sui, ut patet in ecclesia, labor doctrinę  nil ualet, nisi ratione doctrinae. ergo. Tertia conclusio, Spirituale[article 6] in proposito est, quod uocatur donum Spiritus sancti, quia Actuum 8. de  hoc condemnatur Simon, quia uoluit emere signum Spiritus sancti: & Matt. 10. pręcipit apostolis gratis dare, quia gratis acceperunt. Primum   corol. Omnia quae Apostolus numerat 1. ad  Cor. 12. & ad Ephe. 4. sunt spiritualia isto mo-
        {1. Corin. 12.}
do. Diuisiones (inquit) gratiarum sunt, idem
        {Ephe. 4.}
   autem Spiritus, diuisiones ministrationum sunt.  & infrà, Vnicuique autem datur manifestatio  Spiritus ad utilitatem, alii quidem sermo sapientiae, alii sermo scientiae, alteri fides, alii gratia  sanitatum, alii opera uirtutum, alii prophetia,  alii discretio spirituum, alii genera linguarum,  alii interpretatio sermonum. Et ad Ephes. 4.
        {Ephes. 4.}
   Ascendens in altum, captiuam duxit captiuitatem, dedit dona hominibus. Et ipse dedit  quosdam quidem apostolos, quosdam autem  prophetas, quosdam uerò euangelistas, alios  autem pastores, & doctores ad consummationem sanctorum, in opus ministerii. Omnia  enim haec sunt gratia & dona Spiritus sancti.  Secundum corol. Omnia quae spectant ad salutem  hominis, dicuntur spiritualia in proposito. patet, quia omnia quae spectant ad salutem animae   spiritualem, sunt dona Dei, uel spectant atque  ordinantur ad dona, uel procedunt ex ipsis.  Confirmatur conclusio cum corollariis, Vbicunque in Scriptura reprehenditur emptio,  aut uenditio alicuius, semper est de aliquo spirituali, hoc modo. ut patet de Balaam, de quo  habetur nume. 22.
        {Nume. 22.}
 & Deut. 23.
        {Deuter. 23.}
 qui condemnatur à  Beato Petro. 1. Petri. 2. inde, qua mercede conductus, uoluit maledicere filiis Israël. & de Gihezi. 4. Reg. & de Hier. 3. Reg. 13. & constituebat  sacerdotes pecunia & pretio. In omnibus autem   illis erat aliquid spirituale, ut gratia sanitatis, spiritus propheticus, authoritas sacerdotii, quae   omnia sunt spiritualia hoc modo. ergo ita capiendum est spirituale in materia simoniae. Et  confirmatur, quia prohibitio simoniae sumpta est ex Scriptura. sed scientia, nec aliquod  aliud bonum acquisitum in Scriptura uocatur donum Dei, nec spirituale: imò nec sancti antiquiores unquam dicerent geometriam  esse bonum spirituale. ergo nulla ratione simonia consistit circa illam. Confirmatur secundo, Nam   siquis daret beneficium pro scientia geometriae   aut medicinae, esset simoniacus. ergo scientia  non est spirituale, sed temporale bonum. Probatur  antecedens, Quia si quis daret beneficium ut doceretur sibi geometria, profectò esset simoniacus:  sed quia geometria est spiritualis, non licet eam      uendere, ergo nec artes mechanicae, scilicet sarctoriae, sutoriae possunt uendi. S. Thom. 2. 2. q.  71. articu. 4. dicit, quòd aduocatus in causa iusta potest uendere auxilium, & patrocinium,  & consilium
  
   ¶ Secundum dubium pro declaratiōe definitionis,  Quid[article 7] per emptionem & uenditionem intelligatur  in definitione simoniae, utrum scilicet intelligatur solus contractus, ubi interuenit aliquid temporale, uel absolutè prohibeatur omnis contractus non gratuitus. Et quidem uidetur primum, quia  Act. 8. ubi primò uidetur damnatum hoc crimen in  nouo testamento, solum prohibetur pactum temporale. & Matt. 10. satis ostendit Dominus idem prohiberi. statim enim subiungit, Nolite possidere aurum, neque argentum. Et in ueteri testamento patet in locis ubi suprà, non damnatur  nec temporalis merces pro beneficio spirituali, ut de Gihezi patet, & Balaam, & Hieroboam. Sed hoc non obstante est conclusio,
  
   ¶ Non[article 8] solùm emptio & uenditio rerum spiritualium, sed omnino dispensatio, & permutatio non gratuita, est simoniaca. Hęc conclusio
        {S. Thom.}
   est S. Tho. q. 100. arti. 1. ad 5. & Adria quot lib.
        {Adria.}
   9. arti. 2. & Ricad. in 4. distin. 25. & Palud. dist.
        {Ricar.}
   5. & Syluest. uerbo permutatio. §. 4. & fuit anti
        {Palud.}
quissima. unde etiam Cantor Parisiensis doctor
        {Syluest.}
   antiquus definit simoniam, quòd est spiritualium acceptio uel collatio non gratuita. Et     Ricar. spiritualiter dicit, quòd non licet duobus adultis pacisci inter se, ut inuicem baptizentur. Probatur conclusio ex c. quaesitum de  rerum permutatione: ubi disertè continetur,  quòd permutationes praebendarum continent  ex pactione partium labem simoniae. Et c. cùm  olim. Innocientus 3. reprobauit Archidiaconatum & Praepositatum ex eo, quòd inter se commutassent. & ratio est, quia talis permutatio non  gratis fit, & per consequens prohibetur Matth.  10. Praeterea illud est uitiosum, & non uidetur  aliud peccatum, quàm simoniae. ergo est simonia. Maior patebit inferiùs latiús. Sed pro nũc  probatur, quia spiritualia dantur propter utilitatem communem, ut Apostolus ait 1. ad Corint.
        {1. Corin. 12.}
   12. & ad Ephe. 4. Ad consummationem sanctorum
        {Ephes. 4.}
   in opus ministerii, in aedificationem corporis  Christi. Sed si liceret huiusmodi commutationes facere potestates spirituales non distribuerentur pro utilitate communi, sed in fauorem priuatorum hominum. ergo illud est illicitum.[[9]] de  quo tamen uberius paulo pòst disseremus.
  
   ¶ Sequitur in definitione, Vel annexum spirituali. De hoc, ut nil sit extra controuersiam,  sunt etiam uariae opiniones. Nam quidam intelligunt per spirituale, quod ex natura rei est  spirituale, ut sacramenta, & eorum effectus. per  annexum autem spirituali illud quod per accidens,  id est de iure positiuo, habet aliquid spiritualitatis. Sed communior expositio doctorum  est, ut per annexum spirituali intelligantur illa quę ad spiritualia ordinantur, ut uasa, & ornamenta sacra. Ita exponit S. Tho. 2. 2. qō. 100.  articu. 4.
  
   ¶ Restat in definitione illa particula, studiosa  uoluntas, in qua illud solùm dubitari potest,  ut quid potius simonia diffinitur per actum uoluntatis, quàm homicidium, aut alia uitia, cùm  aequè ex sola electione uoluntatis sint aliqui  rei homicidii aut adulterii secundum illud, Qui  odit fratrem suum, homicida est. aut, Qui uiderit  mulierem ad concupiscendum eam, iam moechatus  est, &c. Ad hoc dico, quòd occasio huius fuit,  quod Simon magus conatus quidem suerit donum  dei pecunia possidere, sed opere non perfecerit.  ideo in definitiōe simoniae ponitur, Nō opus  ipsum, sed uoluntas, uel studium. haec spectant  ad quācunque definitionem intelligendam.  Nũc redeundo ad quaestionem principalem,  Vtrum simonia sit licita, sitq́ue prima conclusio.
  
   ¶ Simonia[article 10] est illicita. Hęc est nota ex euangelio, & ex sententia omnium Sanctorum & doctorum: sed quo iure, sit secunda conclusio.
  
   ¶ Simonia[article 11] est prohibita iure diuino. haec etiam   est nota, tum ex ueteri, tum ex nouo testamento, ut patet ex locis superiùs allegatis Matth.  10. Actum 8. 1. Petri 2. Damnatur Balaam. Erraueuerunt, inquit, secuti uiam Balaam, qui mercedem iniquitatis amauit. Et de eodem Iudas in  epistola, ut illis, qui in uia Cain abierunt, & in  errorem Balaam mercede effusi sunt. & Iohan.  2. Cum fecisset dominus quasi flagellum de  funiculis, omnes eiecit de templo, oues quoque, & boues, & mensas nummulariorum subuertit, & his qui uendebant columbas, dixit, Auferte ista hinc, & nolite facere domum partis mei  domum negotiationis. simonia autem ita uidetur esse perniciosissimum negotiatoris in  domo Dei. Imò quibusdam non sine causa Iudę  uidetur eos esse indissimiles: ille enim redemptorem Christum uendidit, iste dona illius.
  
   ¶ Tertia conclusio, Simonia[[11b]] est prohibita iure naturali. Probatur, quia lex noua nulla pręcepta negatiua continet praeter praecepta legis,  nec, ut S. Tho. uidetur sentire, tum alibi, tum  12. q. 108. ar. 1. & 2. nec etiam praecipit affirmati  num nisi de sacramentis, & de fide. ideo uocatur lex  libertatis Iacob. 1. ergo prohibitio simoniae non   est superaddita in nouo testamento, de iure naturali. Et mirum esset, quod hoc solum nouum mandatum   inueniretur in nouo testamento, nec Balaam item   peccasset hoc peccatum, qui solum lege naturali tenebatur. Praeterea si hoc fuisset nouum pręceptum,  merito Simon magus excusari potuit, scilicet  per ignorantiam. Praeterea rationes, quae fiunt  à doctoribus de Simonia, procedunt iure naturali. Quarum prima est, quia spirituale non     potest compensari aliquo temporali. unde de  sapientia dicitur Prouerb. 3. quòd pretiosior
        {Prouerb. 3.}
   est cunctis opibus. Et idem iudicium est de quocunque dono diuino. Secunda, Quia homo  non est dominus bonorum spiritualium secundùm illud 1. ad Corint. 4.
        {1. Corint. 4.}
 Sic nos existimet  homo, ut ministros Christi, & dispensatores  ministeriorum Dei. Tertia, quia quae gratis accepta sunt, sicut et alia, quę sola benignitate mortalibus sunt collata, debent gratis communicari, ut aqua, sol, & alia quae sine operibus nostris constant. Quarta, quia data sunt à solo Deo.  Nam uidetur iure gentium, quòd pises maris,  & ferae omnibus sint communes. Praeterea si  omnia dona Dei data sunt ad utilitatem communem, ut patet 1. ad Corin. 12 & ad Ephes. 4.  ergo iniuriam facit, qui in priuatam communitatem uult ea uendicare. Pręterea à posteriori, quia si permitteretur huiusmodi emptio, &  uenditio, esset calamitas, & perditio rerum  ecclesiasticarum, quarum dominatores, & administratores non essent meliores, sed ditiores, &  auidiores. Omnes, inquam, hae rationes procedunt stando in iure naturali. Ista est conclusio omnium doctorum, S. Tho. qō. 100. art. 2.  & Armacha. lib. 10. c. 9. & Adria. quotlib. 9.
  
   ¶ Sed maius dubium est, Vtrum  [article 12] simonia omnis  sit prohibita de iure diuino, an aliqua sit solùm iure positiuo. Durand. quidem in 4. dist.     15. qō. 5. negat esse aliquam simoniam solùm  de iure positiuo. Et probat aliquot rationibus:  sed duae sunt potissimae. prima, Si aliquid est  malum solùm quia prohibitum iure positiuo,  non est in alia specie nisi solùm inobedientiae.  si ergo esset aliqua emptio, & uenditio illicita, solùm, quia ecclesia prohibuit, non esset uitium simoniae, sed solùm peccatum inobedientiae. Et potest confirmari, Ecclesia prohibet uendi bona temporalia ecclesiarum, & monasteriorum,  & tamen talis uenditio etiam contra ius, non  est simonia. Et hoc uidetur dicere S. Tho. 2. 2.  q. 104. arti. 2. ad secundum. Secunda ratio, Nam  simonia non potest esse nisi de spirituali re. sed  non est ex institutione ecclesiae, sed suapte natura quod aliquid sit spirituale, nec ne ergo nulla  simonia est solùm de iure positiuo.
  
   ¶ In contrarium est communis sententia doctorum,  qui ponunt distinctionem, quod aliqua sunt simoniaca de iure diuino, & aliqua de iure positiuo. Haec est distinctio glossae in c. ex parte de  officio delegati. quam sequitur Ioan And. & Hostien. idem dicit Antonius de Butr. & Ioan. de  Imol. c. 1. de simonia. eandem ponit Archi. &  Adria. & Syluest. §. 2. & 4. & Caie. opus. de simonia. & in summa. & uidetur excerpta ex c.  Saluator. 1. q. 3. ubi Vrbanus papa determinat  simoniam esse emere, aut uendere quamlibet  rerum ecclesiasticarum, inter quas, aliquas     numerat, quae prosectò nihil spirituale uidentur habere, ut est praepositura, oeconomia, castaldanus, & aliqua huiusmodi. Palud. dist. 15.  q. 4 respōdet quidem ad rationes Duran. sed putat opinionem eius esse probabiliorem, & tutiorem. ergo credo quòd distinctio iuristarum  in hac materia est bona, & necessaria. Quare  notandum, quod quaestio proposita, Vtrum omnis  simonia sit de iure diuino, potest dupliciter  intelligi. Vno modo in sensu composito. Vtrum  sit in potestate Ecclesiae, quòd aliquis sit simoniacus, & tamen non sit illicitè, & quantum  ad hoc sit prima conclusio.
  
   ¶ Nulla[article 13] simonia isto modo est prohibita  solùm iure positiuo. Haec patet clarè, Quia non   dicitur simonia, nisi sit indebita emptio aut  uenditio rei ecclesiasticae, & sic est legitima,  nec haec quaestio habet locum in isto sensu, sed  solùm in sensu diuiso. hoc est, an aliquis contractus, qui nunc non est simoniacus, sit simoniacus, uel possit fieri per ius positiuum. Et de  hoc sit secunda conclusio.
  
   ¶ Aliqua[article 14] sunt spiritualia, & solum iure positiuo. Probatur, Vasa sacra, & uestes sacrae, in quarum emptione non committeretur simonia, nisi haberent aliquid spiritualitatis, ex hoc, quòd  ordinantur, & dicantur ad sacra, quae solùm habent ex institutione ecclesiae. & ecclesia posset  facere, ut ista non essent dicata illi ministerio,     nec essent uasa ad illum usum. praeterea illa habent id ex dono Dei, & calix, & ara habent  deuotionem, sicut templum. Tertia conclusio  ¶ Emptio[article 15] aut uenditio istorum est prohibita iure diuino. Haec conclusio est contra doctores, ponentes illam distinctionem, qui illam simoniam prohibitam solùm ponunt iure positiuo, ut uendere calices, & ornamenta. Sed probatur conclusio, quia ministerium, & officium   illorum est uerè spirituale. ergo si ratione illius uenduntur, aut emuntur, est simonia, sicut  uenditio aquae est solum de iure positiuo, & tamen est uere spiritualis, & si ratione illius emeretur, esset uera simonia prohibita iure diuino, sicut si quis emeret ipsum sacramentum. & ita  ponit Maior
        {Maio.}
 & Syluest.
        {Syluest.}
 & Ant. de But.  
        {Anto. de bu.}
 & alii,  qui uocant simoniam solùm iuris diuini, quoniam   est spirituale ex natura sua. Confirmatur clarè,  quia etiam subdiaconatus, & fortasse diaconatus sunt in ecclesia solùm de iure positiuo, &  tamen non est dubitandum, quin consecratio  illius ministerii empta, aut uendita, sit simoniaca de iure diuino, & ita est spiritualis consecratio ipsa calicis, sicut consecratio diaconi.
  
   ¶ Vnde insero corollarium, quòd non minus est simoniacum de iure diuino recipere  aliquid pro consecratione calicis, aut benedictione uestium, quàm pro consecratione sacerdotis. estq́ue quarta conclusio, Aliqua[[16]] simonia     est omnino pręcise de iure positiuo. Quia aliqua sunt, circa quae contingit simonia, quę reuera nihil spirituale continent, neque ordinantur propriè ad aliquid spirituale, sed solum sunt  annexa de iure positiuo rebus spiritualibus, talia sunt, quae continentur in illo c. Saluator ut  Oeconomia, Casteldanus, Praepositura, quae   omnia ordinantur potiùs ad administrationem  temporalium, quàm spiritualium: praeterea administratio hospitalium, in qua nihil spirituale  uidemus contineri. Et fortasse idem iudicium  est de sepultura, quia non uidetur continere,  nec ordinare aliquid spirituale: in istis, inquam,  nulla est simonia nisi quia propter concomitantiam cum rebus spiritualibus prohibita sunt  uendi. Et intelligatur differentia inter hęc &  alia (de quibus in propria conclusione) dico  quòd si calix consecratur, aut aqua benedicatur, sine quacunque noua prohibitione ecclesiae, erit simoniacum emere, aut uendere illa: sed  administrationem hospitalis, aut officium pro  curatoris, aut oeconomia ecclesiastica, non erit  simoniacum emere, aut uendere, nisi quia  ecclesia prohibuit, sicut posset prohibere.  Confirmatur Sicut, simonia est quaedam irreuerentia, & uiolatio rerum sacrarum, ita est sacrilegium: sed est sacrilegium aliquod, quia  est prohibitum à iure diuino, si quis abutatur  sacramentis, aut aliquid de se turpe in loco sacro faceret, aliquando autem est de iure positi  uo, ut eripere hominem ab ecclesia, quod est  pręcisè de iure positiuo: ita etiam non inconuenit, quòd sit aliqua simonia pręcisè de iure  positiuo. Verum est, quòd apud doctores antiquos, ut apud Altisiod. Alexand. & d. Thom.  non inuenio hāc disputationem, nec unquam  inuenio apud S. Tho. quòd sit simonia emere  aut uendere huiusmodi officia. Armach. lib. 10.
        {Armach.}
   c. 16. dicit, Quòd si qua sunt officia, aut beneficia, quae nullam curam omnino regiminis habent annexam, ordinantur omnino ad administrationem spiritualem: non uideo, inquit,  in talium emptione & uenditione simoniam  posse committi. Vnde & de praebendis canonicorum non inuenit modum quomodo possent emptiones aut uenditiones illarum esse  simoniacae, nisi capitula habeant specialem iurisdictionem, saltem in eos, qui de collegio suo  sunt, & qui habent, ut ipse putat, authoritatem  praedicandi: unde re uera in illis officiis nihil  est propriè spirituale, nihil simoniacum, sed  tñ est prohibita iure. Confirmatur, Nam aliqua  est emptio & uenditio nunc licita, quam si ecclesia prohiberet, esset simoniaca. Si enim  ecclesia prohiberet propter reuerentiam sacramenti, ne calices uenderentur, etiam pro materia esset simoniaca. unde ergo aliqua simonia  potest esse solùm de iure positiuo.
  
      ¶ Sed est dubium, An[article 17] circa ea quae sunt iure spiritualia, & secundum se, & de iure diuino, sit  aliqua simonia de iure positiuo, uel omnis sit  de iure diuino. Est quinta conclusio, Aliquis  contractus, uel permutatio spiritualis secundum se est simoniaca de iure positiuo. Probatur, Permutatio mutua beneficiorum sine authoritate superioris est simoniaca, ut suprà  probatum est, & solum de iure positiuo: & beneficium est res spiritualis, saltem ubi est cura  animarum. ergo. Antecedens probatur. Et primo ostendo, quòd non est ita prohibitum de  iure diuino permutare spirituale pro spirituali,  sicut spirituale pro temporali. Patet, quia multa licent in permutatione praebendarum, quae   non licent in ordine ad aliquod temporale. Primum licet dare beneficium pro spe alterius, quod  non licet pro spe temporalis concedi. Praeterea  licet conuenire de permutatione. Praeterea licet  renuntiare conditionali in fauorem alterius,  qui permutaturus est, & non aliter. Praeterea licet exprimere causam. & in summa licet omnia  facere quae fierent, si commutaretur domus pro  agro. Hoc excepto, quòd per formam (ut aiunt)  omnia referantur ad papam, uel episcopum. Haec  autem nec somniare quidem licebit, siquis uellet permutare beneficium pro agro. ergo non est  idem permutare temporale pro spirituali, & spirituale pro spirituali. dico autem haec licere, id     est, sine uitio simoniae fieri, non disputando de  alio peccato. Innoc. in c. quaesitum. tenet, quòd  in praebendis eiusdem ecclesiae potest fieri permutatio sine licentia superioris. Et quamuis  hoc non recipiatur, & oppositum teneat Hostiens. & Ioan. de Imola in cap. finali de rerum  permutatione. & Io. Andreas, Quia in permutatione rerum est noua collatio. ut in c. unico  de rerum permutatione, in 6. tamen signum est  quòd illud de se non est simoniacum. Praeterea doctores concedunt, quòd cùm agitur de  sola permutatione, quòd potest fieri talis permutatio ecclesiarum ut unus episcopus concedat unam parochiam pro alia ad dirimendas  lites. Imò S. Thom. dist. 15. quaest. 3. artic. 3. ad  tert. dicit, quòd si permutationes huiusmodi  fiant pro aliquo terreno commodo, sunt simoniacae, secus autem si sint pro commodo  spirituali. unde si est periculum de simonia, hoc  est propter temporale annexum. Praeterea quis  dubitat, quin iure posset concedi, quod permutationes, quae fiunt authoritate superioris, possent fieri sola uoluntate partium saltem in casu, & tunc non esset simonia cum quo nunc  est. Praeterea principaliter probatur conclusio,  quia Actuum 8. certum est non condemnari  permutationem unius spiritualis pro alio, nec  Mat. 10. uidetur prohiberi nisi merces, uel pretium temporale. ut patet ex eo, quod post illa uerba     Gratis accepistis, sequitur, Nolite possidere  aurum, nec argentum. Et ita exponunt illum locum Hiero. Chrysost. Greg. Remig. & glossa,  & alii doctores, nulla mentione facta de alia  permutatione spirituali pro spirituali. nec in  ueteri aut nouo testamento locus inuenitur,  unde possit damnari, aut reprehendi huiusmodi  permutatio. Item rationes contra simoniam,  non uidentur procedere contra huiusmodi permutationes rerum spiritualium. non enim uidetur quid habeat inhonestum, ut componam tecum, ut ores pro me, & ego pro te, ut absoluas  me, aut audias confessionem meam, & sis confessor  meus, & ego sim tuus. nec sufficit dicere, quòd  hoc est per modum pretii, quia certum est, quod non  licet componere, ut absoluas me ut dem tibi pecuniam, eo modo, quo licet pacisci ut sis confessor meus, & ego sim tuus, maximè ubi ista  fiunt pro maiori utilitate utriusque, ut tu legas in  parochia mea, & ego praedicem in tua. Pręterea  ex hoc nulla iactura sequitur in republica Christiana, sicut in commutationibus pro rebus  temporalibus. Pręterea sicut superius arguebam,  Sicut simonia est quędam iniuria, et abusus rerum spiritualium: ita sacrilegium. Sed circa res  de se sacras est aliquod sacrilegium solum de iure  positiuo, ut si quis celebrauit sine ara, & sacris  uestibus, aut non ieiunus communicaret. ergo  similiter erit aliqua simonia circa spiritualia de     se solum contra ius positiuum. Pręterea certum  est, quod aliqua liceant nũc circa spiritualia per se,  quae essent simoniaca, si ecclesia prohiberet, ut  exigere stipendium pro sacramento aut administratione sacramentorum, aut pacisci de pretio in necessitate (ut infrà dicitur) quę etiam &  similia essent simoniaca, si ecclesia prohiberet.  Innocent. Nerberius dicit, quòd in collatione  beneficiorum potest praelatus pacisci, & exigere aliquid spirituale. Praeterea doctores antiqui nil loquuntur de ista commutatione unius  spiritualis pro alio, nec Magister sententiarum,  nec Armacha. Praeterea definitio communis nil  dicit de hoc. ergo uidetur quòd simonia, quae   contingit in permutatione unius spiritualis pro  alio, non sit de iure diuino. unde nescio an certum   sit, quod dicit Ricar. quod si duo adulti paciscantur  ut inuicem se baptizent, quòd sit simoniacum:  potius credo, quod de se non esset illicitum: & cum  de hoc non habeatur spiritualis prohibitio, nisi  in materia praebendarum, puto quod non est formidandum in illis spiritualibus componere uel  pacisci: quare non uideo quòd simoniacus esset,  si commutaretur calix consecratus pro ara consecrata ratione confractionis, aut reliquiae beati  Petri pro reliquiis beati Dominici. Maior in 4.
        {Maior.}
   d. 25. q. 5. ad 4. dicit, quòd translatio & permutatio beneficiorum non est simoniaca, sed propter  periculum simonię, & fraudis, iura hoc prohibent.     Et simpliciter unum spirituale pro alio non est  illicitum. Ex his patet, quòd propriùs loquutus   est Duran. quàm alii, ut Maior. quia Duran. non   admittit simoniam nisi circa uere spiritualia, nec  meminit simoniae in aliis officiis, neque spiritualis pro spirituali. unde negat distinctionem.  Et Maior, qui negat simoniam circa illa officia uel circa spiritualia pro spirituali, debuit  etiam non recipere distinctionem. Imò Maior dist. 25. quaest. 6. dicit, quòd in spiritualibus aliis licet commutare unum spirituale pro  alio, ut missam pro psalterio. Ex quibus omnibus sequitur corollarium primum, In spiritualibus  solum impropriè, & de iure positiuo, ut de hospitalitatibus, de sepulturis, de officiis ecclesiasticis, quae nil spirituale continent, ad iudicandum, an aliquis contractus sit simoniacus, habenda est solùm ratio & consideratio iuris positiui. quidquid enim iure conceditur, permittitur  in ecclesia per se loquendo. unde circa illa quando non est certum utrum sit simonia, consulen  dum est ius scriptum, atque adeò si non constet  esse simoniam, declarandum est potius in partem mitiorem, & absoluendum magis, quàm  condemnandum, maximè cùm agitur de poena  & restitutione, quidquid dicant glossae. Secundum corollarium, Eodem modo in permutationibus spiritualium pro spirituali si non est damnatum iure positiuo, non est damnandum, nec extendendum, sed potius restringendum, quia est  odiosum. Tertium corol. Circa spiritualia propriè spiritualia, siue de iure diuino, siue positiuo ubicunque interuenit pretium temporale, nil  opus est consulere ius positiuum, sed iudicandum est iure diuino. Ex his patet distinctione  illam Iuristarum de simonia, de iure diuino &  positiuo esse necessariam, & utilem in hac materia, si sanè intelligatur. Ad argumenta autem  in contrarium respondetur ad primum, Falsum  assumitur, & contra totam philosophiam moralem. Sicut enim lex diuina constituit aliquid non   solum in specie obedientię, aut inobedientię, sed  in specie alterius uirtutis determinatae, ita & lex  humana. Et sicut est intemperantia, quia prohibitum lege diuina, ita comedere carnes in quadragesima non est inobedientia, sed intemperantia  (nisi fiat in contemptum) sicut extrahere hominem ab ecclesia non est inobedientia, sed uerum  sacrilegium. Ad confir. dico, quod ecclesia non prohibet uendi bona ecclesiastica tanquam sacra,  aut ecclesiastica, sed sicut prohibet uendi bona  pupillorum: & ideo non est simonia, quia non  sunt ad ministeria spiritualia, sed ad sustentationem temporalem. Ad secundum, dato, quod ita sit,    quod ecclesia non posset facere spirituale per legem   quod non erat spirituale, potest tamen annectere spiritualibus, & eisdem legibus subiicere, &  ita facit de aliquibus, ut suprà expositum est, &     hoc satis est, ut sit contractus simoniacus, de  iure solum positiuo. Sed an inpermutationibus   prebendarum, si aliqua prębenda est pinguior,  possit aliqua pecunia interuenire ad compensandum temporale, ut de praebenda mille aureorum  in reditu pro praebenda quingentorum aureorum,  an liceat componere, ut des mihi mille aureos, ꝗ  dicuntur pensio pecuniae numeratae? Respondit  Angelus in summa, in uerbo, permutatio. §. 6. dicens  hoc notasse Panor. in c. ad quaestionem de rerum  permutatione   quando, scilicet, datur ratione temporalium, secus si ratione iurium, aut dignitatis spiritualis,  quae est maior in uno, quàm in alio. Sed Adri.  quotl. 9. ad 8. principale, dicit Angelum uehementer errasse in hoc, nec Panor. unquam hoc cogitasse, nec tex. loquitur de tali compensatione unius  praebendę cum alia, sed de permutatione possessionum, quę possidentur iure proprietario, quę  uendi possunt per se, & per consequens permutari, sed non beneficiis admixtae. Probatur. Nam  si quis permutaret praebendam nullum habentem reditum, posset dare mille aureos ut haberet praebendam ducentorum aureorum in reditu, non dubito quin sit falsa opinio Angeli.  Postquam ergo ita est, quòd simonia est illicita  non solum iure diuino, sed humano, dubitatur,   quis primus hoc crimen inceperit. Videntur  enim doctores dicere, quòd primus author &  inuentor fuit Simō ille damnatus à beato Petro,     quod ex ipso nomine apparet: & uidetur quòd  in lege naturae cadere non potuerit, cùm illic non   esset aliqua potestas propriè spiritualis. Sed his  non obstantibus est prima conclusio. In[article 18] lege scripta potuit esse, & fuit hoc uitium. Probatur, quia  erant sacramenta, & sacerdotia, quę licet non haberent illam efficaciam spiritualem, quae habent in  lege Euangelica, tamen erant ordinata ad illum finem spiritualem, & per consequens negotiatio illorum erat prohibita iure diuino. Et  quòd ita fuerit, patet de Giezi 4. Reg. 5. de quo
        {4. Reg. 5.}
   legitur, quòd accepit duo talenta à Naaman  principe militię regis Syrię, quem Eliseus à lepra  curauerat. & de Hieroboam, de quo legitur 3.  Reg. 13.
        {3. Reg. 13.}
 quòd fecit de nouissimis populi sacerdotes excelsorum, & quicunque uolebat, implebat manum suam, & fiebat sacerdos. Etiam 2.
        {2. Mach. 4.}
   Machabaeorum. 4. de Iasone fratre Oniae legitur, quòd dedit Antiocho argenti talenta trecenta sexaginta, ut fieret sacerdos. & 2. Macha.  4. legitur de Almachio, quòd uenit ad regem  Demetrium, offerens coronam auream, & palmam, ut constitueretur ab eo summus sacerdos,  quod & factum est. Omnes (in quam) illi uno  peccato peccauerunt cum Simone mago, quanquam de omnibus illis, saltem de Giezi, Hierob.  & Iasone uideatur posse dubitari. Nam si Giezi   fuit simoniacus qui recepit, ergo & Naaman  qui dedit uiginti talenta, qui tamen non reprehenditur à Scriptura. Ad hoc respondet Armachanus lib. 10. ca. 21. quòd (ut constat) Naaman gratis dedit ad sustentationem uiri Sancti. Sed Gihezi fraude accepit, dicens se ab  Elisaeo missum, ut peteret ab eo. Sed maius  dubium uidetur de Hieroboam & de Iasone,  qui nullam potestatem emerunt, aut habuerunt,  cùm essent Sacerdotes idolorum, & potestatem acceperunt à tyrannis, qui nullam dare  poterant. Ad hoc Adria. in quotl. de Hierob.
        {Adrian.}
   & Palud. in 4. etiam de Hieroboam & Iasone
        {Palud.}
   dicit, quòd re uera ita est, quòd quanquam  tantum fuit ex obedientia, nullum peccatum  fuit simoniae, sed fuit ex intentione: quod sufficit & ad peccatum quantum ad speciem, &  quantum ad culpam. Vnde & beatus August.
        {August.}
   1. q. 1. dicit quod ignis sacramenti, qui per septuaginta annos Babylonicae captiuitatis sub aquis  uixerat, extinctus est Antiocho uendente sacerdotium Iasoni. ¶ Secunda conclusio, In[article 19] lege naturae potuit esse aut fuit peccatum simoniae.  Probatur, quia fuit uerum Sacerdotium, ut patet de Melchisedec. Gen. 14. & ad Hebrę. 7. &  in Psal. 109. ergo negotiatio esset simoniaca:  & propterea non est dubitandum, quin haberent multa sacramenta ordinata duntaxat ad  finem & salutem spiritualem, & per consequens emptio aut uenditio illorum esset simoniaca de iure diuino. Et quòd etiam fuerit,     patet de Balaam propheta, Nume. 22. &. 2. Petri 2. & in Epistola Iudae. licet de Balaam possit dici, quòd non peccauit, nisi quia inique uoluit agere contra Israël. ¶ Dubitatur, an[article 20] inter  Paganos, & idololatras potuerit esse hoc crimen simoniae. Videtur enim quòd non, cùm  nulla potuerit esse apud eos potestas spiritualis, nec aliquid uerè spirituale. Ad hoc respondet tertia conclusio, ¶ Emptio[article 21] aut uendi-
        {Simonia apud infideles inuenitur}
tio apud idololatras non solum fuit ex intentione, sed etiam ex obiecto uerum crimen simoniae. Probatur, Nam, ut disputaui in quadam relectione, in lege naturae erat potestas  apud populum, aut apud principes constituendi uiros Sacerdotes, quomodo etiam fuit  Melchisedec, neque propter idololatriam  amiserant hanc potestatem: ita quòd Sacerdotes gentilium erant ueri Sacerdotes, id est,  habebant legitimam facultatem gubernandi
        {Apud gentiles erant uiri sacerdotes}
   populum in spiritualibus, quanquam illi abuterentur illa potestate ad cultum daemonum:  & ita negotiatio, & ambitio illorum erat peccatum pro tali sacerdotio, & eiusdem rationis, sicut nunc est. Vide autem quòd Hieroboam & Iason non fuerunt simoniaci nisi solum ex intentione, non, ut putant Adrian. &  Palud. propter quod illa essent sacerdotia idolorum, sed reuera: quia nec Hieroboam, neque  Antiochus tradere poterant talem potestatem, cùm essent tyranni. Et ex his patet, quòd  & Caesar, & illi, qui per largitionem consequuti  sunt inter suos sacerdotia, idem peccatum peccauerunt sicut Simon. Secus autem uidetur  iam uel apud Iudaeos, uel apud Paganos, apud  quos expirauit omnis potestas spiritualis, atque adeò non uidetur quòd esse possit peccatum simoniae ex obiecto, sed adhuc circa definitionem propositam, sicut determinatum est  quid pro spirituali intelligatur. Est dubium  longum & graue, quid pro temporali intelligatur. Postquam constituimus non esse simoniacum per se & iure diuino, nisi interueniat  aliquid temporale, descendendo distinctius,  quaeritur, An[article 22] si quis timore, consanguinitate, precibus, fauore, aut obsequio recipit, ut  administret spiritualia, sit simoniacus. Et primo  de timore d. Bonauen. 4. d. 25. tenet, quòd dare
        {Bonauen.}
   beneficium ratione timoris, est simonia. Praeterea Durand. dist. 25. q. 4. dicit quòd etiam si
        {Durand.}
   det digno, quo ad Deum est simoniacus. Idem  dicit Adria. quotl. 9. art. 2. & proponit non so-
        {Adrian.}
lum ratione timoris de malo temporali, sed  etiam ratione indignationis. Idem habet Angelus, uerbo, simonia. §. 3. & Maior expresse, d.
        {Angelus.}
   15. q. 3. Et Sanct. Tho. in 4. d. 25. q. 3. ad 3. dicit
        {S. Thom.}
   quòd si spiritualiter mouetur propter timorem,  manifestè est simoniacus. Praeterea ex c. nemo.  de simonia. Et probatur, quia qui taliter dat,     non liberaliter dat, ego est simoniacus. & Cicero 2. Rhetoricorum,
        {Cicer. 2.}
 Qui metu mortis facit, non liberaliter facit. Sed hoc non obstan-
        {Rhetori.}
te est prima conclusio, ¶ Conferre[article 23] spirituale  sine respectu ad illud commodum, uel incommodum, timore indignationis, non est simoniacum. Probatur. Talis dat gratis, id est, non  pretio aliquo modo, ergo non est simoniacus.  Probatur, quia ex hoc, quòd aliquis timeret  offendere regem, non recipit, aut amittit aliquid temporale. Praeterea si quis timore orat,  celebrat, confitetur, non est simoniacus, neque   qui absoluitur, & tamen haec sunt maximè spiritualia.
  
   ¶ Secunda conclusio, Non[article 24] uidetur malum  dare spirituale digno ex timore. Probatur  eodem modo, quia neque celebrare, neque communicare ex timore, est peccatum. Tempore enim quo aliâs non teneor communicare,  aut confiteri, si timore poenae impositae à praelato confiteor, nullum est peccatum. Suppono  enim in praesentia, quòd opus ex timore seruili  aliâs bonum, non est peccatum, contra Lutheranos. Praeterea facere ista ad uitandum poenam  inferni, non est peccatum, quia timor etiam seruilis est donum Spiritus sancti, secundum S.  Thom. 22. q. 19. artic. 4. & 6. & glos. ad Rom. 3.  Praeterea incutere istum timorem, ut arguebam, est bonum. Vt si Papa minaretur Episcopo exilium, aut carcerem, nisi dignos promoueat. ergo. ¶ Tertia conclusio,[article 25] Idem etiam uidetur inditium de timore mali temporalis, ut  uitae, aut exilii, aut carceris, dum modo hoc  non redundet in aliquod commodum temporale, ut sit ex pacto aut aliquo modo per  modum pretii, ut tyrannus comminatur Episcopo exilium, nisi Petrum ordinauerit. Probatur eodem modo, quia gratis dat. Praeterea,  incutiens timorem, non est simoniacus. ergo  nec patiens erit. Praeterea, si esset lex, quòd  Episcopus prouidens indigno soluat decem  marchos argenti, lex esset iusta. ergo Episcopus, qui illo timore prouidit digno, non est simoniacus. Praeterea, quia tunc talis collator  incurreret poenas excommunicationis, et alias  poenas iuris, & recipiens beneficium teneretur restituere. Haec autem nec authores contrarii audent dicere, neque est in usu. Probatur  consequentia. Nam poenae latae sunt aduersus  simoniacos in ordine, aut beneficio absolutè  sine distinctione. Praeterea, quia in illo capit.  Saluator. 2. quaest. 3. ubi Vrbanus Papa latè tradit modos & species simoniae, nullam mentionem facit de timore. Praeterea, si quis nollet conferre digno, nisi timore, quia tamen  uolitione conditionata, & uitiosa, hoc non  esset simoniacum, sed acceptio personarum,  uel aliud peccatum. Et nihilominus uelle dare     digno ex timore poenę, imò ad uitandum poenam adhuc esset bonum. Si autem talis timor  resolueretur ad commodum, aut ad pretium  temporale, credo quòd esset simoniacum, ut si  princeps daret Episcopo salarium, aut stipendium, & Episcopus timens perdere, uelut de  nouo haberet, conferret beneficium, esset  peccatum simoniae. Sed nec hoc uidetur certum, maximè si iste finis sit mediatus, putà  uel timeret perdere amicitiam, uel munera Regis, uel sperat fieri amicus. ¶ Ad argumentum ex authoritate Sanct. Thom. respondeo,  quòd intelligit de simonia largo modo, &  in propria. Fateor enim quòd cùm respectu  aliquo temporali fit administratio spiritualium, est peccatum à fine, sed non est simonia damnata à Christo, uel à Petro. Vel dic reuera, quòd Sanct. Thom. in 4. sequutus est  opinionem sui temporis, quam postea reliquit in Summa. Imò Sanct. Thom. quaest. 100.  suprà, per hoc probat, ut statim dicam, quòd  conferre ratione consanguinitatis, non est simoniacum, quia non est illic emptio, aut uenditio, sine qua non est simonia, sed neque quando fit ratione timoris. ergo nec hoc est simonia, cùm haec uidetur esse sententia Caiet. in  Sũma, tit. de simonia. ¶ Dubitatur, An[article 26] collatio spiritualis ratione consanguinitatis sit simonia, Beatus Bonauent. dist. 25. tenuit quòd     sic. Et fuit opinio Parisiens. ut recitat Altisiodoren. idem Glos. cap. unico. ubi reprehendit  Innocen. 3. Archiepiscopum Mediolan. quòd  beneficium contulerit in fauorem carnis. Glosa autem hoc dicit esse simoniam. & in capit.  nemo. de simonia. dicit, quòd est simonia, si  quis ex affectu consanguinitatis admittit impoenitentem ad sacramenta. Maior. dist. 2. q. 3.  expressè id habet. Nihilominus est prima conclusio, ¶ Conferre[article 27] beneficium intuitu consanguinitatis, non est simoniacum. Haec est S.  Thom. q. 100. art. 5. ad 2. & Altisiod. ubi suprà.  Et ratio est, quia gratis dat, & non est emptio,  aut uenditio. Praeterea si collator est simoniacus, ergo & qui scienter eo intuitu recipit, quod  nemo dicit, neque talis damnatur ad restitutionem. Imò in cap. nec ecclesia. bene reprehenditur Archiepiscopus. Primum quia retinuit  sibi prouentus beneficii, quod contulerat, &  hoc condemnat tanquam simoniacum. Secundum est, quòd affectu carnali hoc fecisset, &  hoc non dicit esse simoniacum, quanquam  esset turpe, unde maius argumentum sumitur ex illo cap. quod non sit simoniacum: sed  amicitia consanguinitatis est honesta. ergo.
  
   ¶ Secunda conclusio, Si[article 28] quis conferat beneficium consanguineo aliâs idoneo quantumcunque motus à consanguinitate, non peccat  mortaliter. Quod uidetur contra Altisiodoren.     qui quamuis dicat non esse simoniacum, tamen  dicit esse mortale. Probatur, Actus ex obiecto est bonus, & circunstantia non est mortalis. ergo neque actus. Sed opinio Altisiodor.  est probabilis, quia uidetur notabilis iniuria.  Praeterea, fundare beneficium pro consanguineis, est licitum. ergo. Praeterea, lex de patrimonialibus est licita. ergo. Praeterea, dare extraneo ratione nobilitatis, atque alia humana  ratione, non est mortale. ergo nec ratione consanguinitatis. ¶ Tertia conclusio, Pontifices    [article 29] parati ad dandum beneficia consanguineis  sine deliberatione, peccant mortaliter. Probatur, quia communiter omittunt digniores, imò  plurimi, qui non sunt digni, & saltem tales  Episcopi gerunt propositum conferendi consanguineis qualescunque sint. Et praeterea est  magnum scandalum in ecclesia, & quidem dant  pluribus occasionem dandi indignis. ¶ An    [article 30] conferre beneficia propter preces principaliter  est simonia? Glossa in c. ordin. 2. quaest. 1. dicit  esse simoniam, saltem si preces sunt per se. Et probat ex illo c. ubi Greg.
        {Gregor.}
 quartus dicit, ordinationes in pretio, uel prece, uel obsequio factas, esse  falsas. Et eadem quaest. c. si non multi. expressè  dicit, quòd in ordinationibus pecuniam quidem non recipiunt, sed summa in fauorem, aut  gratiam, aut laudem aucupantur, gratis acceperunt, & non gratis dant. Et in c. Saluator.     1. quaest. 3. dicitur, quòd munus linguae, uel pecuniae, uel obsequii facit simoniam. Sed Inno-
        {Innocent.}
cent. c. neque tuam de aetate & qualitate. dicit,  quòd quomodocunque interponantur preces, siue pro digno, siue pro indigno, si non  interueniat aliud temporale, non est simonia.  Quem sequitur Cardin. ibidem. Et idem Hostiens. licet sit turpe, & quasi simoniacum. &
        {Hostiens.}
   Panorm. eod. cap. tuam. dicit, quòd in eodem  casu, in quo glossa dicit esse simoniacum, non  est simonia, nisi quis intendat obligare collatorem. Adria. tamen in suo quotlib. sequutus
        {Adrian.}
   glossam dicit, quòd inducere preces, ut collator tanquam fauorabilis accipiat, est simoniacum, & collatio simonia, etiam si sunt pro digno, & in beneficio simplici. Et probat, quia  in dicto. c. tuam. tradunt doctores, quod qui propter adulationem dat, est simoniacus. Praeterea,  quia talis pluris aestimat precem, quàm pecuniam, & fauorem, quàm pretium. Et addit Adri.  hanc esse opinionem theologorum, ut S. Tho.  & Duran. Idem habet Maior q. 3. & Palud. Imo  addit, si est paratus dare uni, & propter preces  det digniori, est simoniacus. Hoc uidetur concedere Syluest. eodem tit. §. 13. dist. 16. Non re-
        {Syluest.}
fert, inquit, quantum ad Deum, an pro digno  sint preces, uel pro indigno, licet quo ad ecclesiam referat. Et idem expressè tenet Durand.
        {Durand.}
   d. 25. q. 4. ubi dicit, quòd siue preces fiant pro     digno, siue pro indigno, si principaliter mouetur  collator fauore rogantis, quantum ad Dei iudicium, simoniam committit propriè capiendo,  atque etiam incurrit poenam iuris. Idem dicit  Palud. q. 5. art. ult. Idem uidetur habere Armacha. lib. 10. art. 18. & S. Tho. dist. 25. quaest. 3. art.
        {S. Thom.}
   3. dicit enim, quòd quicunque dat spirituale  pro temporali commodo, est simoniacus. Idem  uidetur habere 2. 2. quęst. 100. art. 5. ad 3. Temporale autem commodum, inquit, uel est ex  parte animae, sicut amicitia, uel fauor aliquis.  Et ad tertium dicit contra canonistas, quòd si  collatio fiat propter preces ad habendum fauorem, uel amicitiam, aut laudem, uel ut uitet  pericula: manifestè, in quit, est simoniacus, siue  pro se, siue pro alio, siue pro digno, siue pro  indigno. Nec uidetur discessisse ab hac sententia  2. 2. ubi suprà, ubi uidetur idem sentire. Et ratio  eius est, quia fauor, uel amicitia humana, aut  laus est aestimabilis pretio, & per consequens  cadere potest sub ratione emptionis & uenditionis. Sed bona uenia tantorum uirorum in  hac parte libentius sequerer sententiam canonistarum, & ideo respondeo probabiliter per  conclusiones. ¶ Prima conclusio, Illicitum  [article 31] est  conferre spiritualia ad captandum quodcunque    commodum non spirituale, siue digno, siue  indigno, ut ad captandum amicitiam, laudem,  fauorem. Ista est omnium doctorum: & satis probatur ex dictis in cap. Saluator. & in c.  nemo. & in c. sunt & nonnulli. & quia uidetur  esse contra dictum Domini, Matt. 10. Praeterea,  quia omnes rationes, quae fiunt contra simoniam pecuniarum, uidentur procedere contra  istam. Primo, quia facit iniuriam rebus sacris,  tam uili eas aestimando. Praeterea, quia hac uia  ecclesiae bona uenirent ad potentiores, & non  ad meliores. Praeterea, quia sunt bona communia, & per consequens est acceptio personarum distribuere per fauores, & amicitias humanas. ¶ Secunda conclusio, Nescio[article 32] an hoc  ipsum sit mortale, si aliàs collatio fiat digno.  Probatur, Nam stando saltem in iure diuino,  sperare, aut optare laudem humanam, aut fa uorem ex aliis actibus spiritualibus, ut ex praedicatione, celebratione sacrificii, & collatione  sacramentorum, neque uideo cur ista condemnentur de mortali, cùm solum uideatur uana gloria, quae est de numero uenialium. Dixi, stando in iure diuino, quia fortè ecclesia uoluit ita  expressè prohibere. ¶ Tertia conclusio, Non    [article 33] puto hoc peccatum esse propriè simoniam.  Dico propriè, quia Dominus non condemnauit, aut beatus Petrus, neque condemnatur ab  ecclesia. Hanc puto esse sententiam domini  Caietan. in Summa, uerbo, simonia, notabili  quinto, ubi dicit, quòd triplex est muneris  genus, ab obsequio, à lingua, à manu, ad hoc     ut simoniam constituat punitam ab ecclesia,  exigitur, quòd pretii rationem habeat, & propterea si laus, adulatio, preces non per modum  laudis, adulationis, pretii, concurrant, quantumcunque sint nephariae, carnales, & pro indigno, & efficaces: ita quòd inducant praelatum ad donandum beneficium, ad conferendum ordinem, simonia propriè non incurritur, quia uerè nulla est hic emptio, aut uenditio. Et primò contra distinctionem glossae arguitur, nam certè si fundere preces per se est simoniacum, ut ipse dicit, ergo & pro alio: & si  pro digno, ergo & pro indigno. Praeterea, administratio aliorum spiritualium propter fauorem, & gratiam consequendam, non est simoniacum, & haec sunt maximè spiritualia, quàm  officia ecclesiastica. ergo neque collatio beneficiorum. Praeterea, secundum illud essent simoniaci, qui etiam post factum laudarent, aut fauerent alicui ratione praedicationis, aut alterius ministerii spiritualis, quod nemo concederet. Praeterea, si quis offerat sacrificium propter consequendam salutem spiritualem, uel  potius temporalem, uel pro fructibus terrae,  nullo modo esset simoniacus, quare ergo propter fauorem aut laudem? Praeterea, tales non  incurrunt poenas simoniacorum, neque tenentur ad restitutionem. Vnde Palud. ubi suprà
        {Palud.}
   dicit, quòd qui consequutus est beneficium     propter preces carnales à se uel ab alio interpositas, si est dignus, non tenetur restituere,  sed debet poenitere de corrupta intentione.  Ex quo patet, quod irrationabiliter idem ipse dicit, quòd si est indignus, debet resignare, quia  certè nihil facit ad simoniam, an collatio fiat  digno, uel indigno, neque est mihi uerisimile,  quòd ecclesia in hac materia uoluerit de nouo aliquid prohibere, praeterquam quòd Christus prohibuit. Imò in d. c. Saluator. 1. quaest. 3.  ex illo Matth. 10. Vrbanus Papa probat triplex  munus, scilicet, à manu, à lingua, ab obsequio  esse simoniam, unde nihil de nouo uidetur constitutum. ¶ Quarta conclusio, Si[article 34] preces, uel  fauor, uel laus resoluerentur tanquam pretium  in aliquod temporale, clarum est, quòd esset simoniacum. ut si Pontifex pro collatione beneficii ecclesiastici exigeret fauorem apud principem ad consequendam dignitatem temporalem, aut reditus consanguineis suis, aut laus  ad consequendam pecuniam, uel aliquid simile. Et patet, quia nil refert quod pretium detur mediatè uel immediatè pro re spirituali.  Haec est Innocent. & Cardina. ind. c. tuam. de    aetate & qualitate. ¶ Quinta conclusio, Si    [article 35] preces, fauor, uel laus, aut amicitia deduceretur in pactum, fortè esset simonia, quamuis  hoc non habeo pro certo. Sed uidetur, quia  tunc cederent per modum pretii. Et ita uidetur sentire Caietanus ubi suprá. Totum hoc  confirmatur de consanguinitate, timore, precibus, quia ista essent simonia. Omnis acceptio personarum, imò omnis inordinata distributio spiritualium, esset simonia, quia semper fit ex aliquo motiuo, & non spirituali. Ad  authoritatem S. Thom. respondeo, quòd intelligit, cùm preces, & alia interueniunt, sicut  in 4. & 5. conclusione dictum est. Et in summa puto, quòd temporale in materia de simonia solum intelligitur quod est subiectum auaritiae. Nam peccata multa solent contingere  in administratione spiritualium. Sed in hoc  erratum est, quòd uolunt de peccato facere simoniam in hac materia. Itaque simonia est  dare, uel accipere aliquid spirituale pro bono  aliquo utili, hoc est, facere quaestum de spiritualibus. Praeterea, dico de munere ab obsequio per conclusiones.
  
   ¶ Prima conclusio, Cum[article 36] obsequium est pecunia aestimabile, ita quòd tandem resoluitur  in commodum temporale, pro tali obsequio  conferre officium ecclesiasticum est simoniacum. Verbi gratia, Si Episcopus releuatur à salario ministrorum, quod aliâs erat daturus, &  ea ratione dat beneficia, simoniacus est. Haec  propositio uidetur nota, quia nihil uidetur  referre, an pretium temporale mediatè uel
        {Aristotel.}
   immediatè interueniat. & ut Aristot. dicit 3.
        {3. Ethic.}
      Ethicorum, quidquid pecunia est aestimabile,  pecunia uocatur. Et confirmatur de consanguinitate, timore, precibus, quia si ista essent  simoniaca, omnis acceptio personarum, imò  omnis inordinata distributio esset simoniaca,  quia semper mouetur ex aliquo motiuo, non  spirituali: & certum est, quòd Episcopus in  tali casu non gratis dat, & ministri uolunt  cum simonia donum Dei pecunia, id est, pecunia aestimabili possidere. ¶ Secunda conclusio, Si non adsit pactum expressum, uel tacitum, non puto incurrere poenam iuris, neque esse obnoxium restitutioni, sed esset simonia mentalis, quia releuatur à restitutione.  unde in capitulo mandato. extra. de simonia,  non condemnatur. Nescio tamen an excusatur à poena iuris & restitutione, quando inter  alias conditiones praelatus hoc etiam addit familiari futuro, habens intentionem prouidendi, Dabo tibi in beneficiis usque ad centum ducatos, uel dabo tibi salarium quinquaginta aureorum, quousque dedero tibi beneficium  centum aureorum, ita quòd alia ratione alius  non iret in obsequium & famulatum Episcopi.  haec inquam uidentur malè sonantia, & certè  periculosa: quia certè si talis Episcopus illis  uerbis alliceret, quanquam donaret equum,  non excusaretur à simonia. ergo si petens salarium illa conditione inducit ad remittendum,     non uidentur excusari tales. ¶ Tertia conclusio, Praestare[article 37] obsequium ad consequendam  beneuolentiam Pontificis, ut illa ratione posset consequi quis beneficium, quamuis credam  esse illicitum, si tamen absit quodcunque pactum,  & obligatio, non est simoniacum, quia tale obsequium non interuenit per modum pretii. Et  hoc intelligo, etiam si hac ratione releuetur  Episcopus à salariis pecuniariis, & postea beneficium conferat: itaque postea conferat, tanquam ex beneuolentia, & non tanquam ex obligatione. Sicut etiam dare Episcopo munera ad  consequendam beneuolentiam cum spe consequendi ecclesiastica beneficia cum tali beneuolentia, uel ex tali beneuolentia, turpe quidem  & nepharium est, sed non simoniacum. Vtraque   conclusio uidetur ex mente Caiet. ubi suprà:  dixi uerò, quòd est illicitum quaerere hac ratione beneuolentiam: quia si uellet esse familiaris, ut cognosceret facultatem, & idoneitatem eius, uel quia Episcopus etiam conuenienter dignitates non dabit, nisi familiari, non uidetur illicitum.
  
   ¶ Dictum est utcunque de peccato simoniae in  genere. Nam determinare casum in particulari, esset conatus laboris immensi: quanquam  ex potioribus, & ex quibus explicatio aliorum  possit haberi, aliquid dicemus. Sed prius, quia  dictum est, quod simonia ex aliqua parte dependet     ex iure positiuo, & maximè ex authoritate  summi Pontificis. ¶ Dubitatur utrum[article 38] summus   Pontifex possit esse simoniacus. Et uidetur quod   non, quia saltem beneficiorum & officiorum ecclesiasticorum ipse est dominus, sicut domini  Iuristae dicunt quòd potest conferre pro suo  arbitrio, neque tenetur dare gratis. Nam una ratio, quae affertur contra simoniacos, est, quia  uendunt quod suum non est, quae ratio non  procedit contra Papam. Duran. ubi s̄. dicit, quòd  in quo cunque casu alius esse simoniacus, similiter summus Pontifex esset. Quem sequitur Pa-
        {S. Thom.}
lud. ubi suprà. & S. Tho. in 4. ubi suprà, quaest.  3. artic. 3. ad secundum, sine distinctione dicit,  quòd opinio, quae dicit Papam non posse esse  simoniacum, esse erroneam, sed quòd potest  esse simoniacus sicut alius homo. Syl. §. 4. post
        {Syluest.}
   Anto. de Bu. & Hostiens. dicit, quod Papa potest
        {Anto. de}
   esse simoniacus in his
        {But.}
, quae de se sunt simoniaca. Ratio canonistarum, & theologorum tenentium
        {Hostiens.}
   illam opinionem, est, quod leges non obligant legislatores, ff. de legi. uel principes. & 6. q. 3. c. cuncta. Panor. 1. de simonia, & Cardi. Respondeo  per conclusiones. ¶ Prima conclusio, In[article 39] simonia quae est iuris diuini, aequè uel grauius potest Papa esse simoniacus, sicut alius homo. Hęc  nota est, quia non est supra ius diuinum. In his autem quae non sunt uerè spiritualia, sed sunt annexa  spiritualibus solùm iure humano, Papa posset ex      rationabili causa sine uitio simonię conferre pro  temporalibus. Haec probata est suprà, quia nil  habent spiritualitatis, ut officium hospitalitatis,  uel procuratoris, ut suprà expositum est. Et  idem uidetur de officio Sacristę, & fortè de sepultura, & de aliis huiusmodi, quae profectò  pauca sunt, & in illis quandocũque alius esset simoniacus. Si Papa sine rationabili causa faciat  contractum aliâs simoniacum, grauiter peccaret. Haec probatur, quia ut Sanct. Tho. probat
        {S. Thom.}
   12. q. 96. art. 5. princeps est solutus suis legibus  quo ad uim coercitiuam, sed non quo ad uim  directiuam, & est subditus legi, ex aequitate  naturali, ut habetur, extra. de constitutione, c.  cùm omnes. Quisquis ius in altero statuit, ipsi  eodem iure uti debet, ut Sapientis dicit authoritas, Patere legem, quam ipse tuleris. Atque  etiam improperantur, qui dicunt, & non faciunt, quia aliis onera grauia imponunt. & ipsi  nec digito uolunt ea mouere, ut dicitur Matt.
        {Matth. 25}
   25. Vnde, inquit Sanct. Tho. quantum ad indi-
        {S. Thom.}
cium princeps non est solutus à lege. & dixi  grauiter peccare: quia fortasse neque à mortali  excusatur, & quia uendit non sua, & ratione  scandali, & ratione iniuriae, quam aliis facit,  cogendo ad ius, quod ipse tenere non uult. Et  idem iudicium de omnibus aliis, quae sunt iuris positiui. Vnde qui sine causa rationabili petunt dispensationes à Pontifice, dato quòd     adepti sint dispensationem, fortè excusantur,  non tamen excusantur malè petentes, & quia  Pontificem inducunt ad peccandum, quamuis  Doctores dicant, quòd circa ea, quae sunt iuris  positiui, Papa posset peccare alio peccato, scilicet acceptione personarum, uel auaritiae, non  autem simoniae. Videtur tamen, quòd illud sit  peccatum simoniae. Nam sicut peccaret peccatum intemperantiae, si sine rationabili causa  non ieiunaret, aut duceret uxorem, quae sunt  de iure positiuo. licet huiusmodi propositiones teneat glossa in cap. ex parte. Antonius de  Butr. & Ioan. de Imola, & Cardin. in c. 1. de simonia. Vnde est corollarium, Eodem modo  potest Papa dispensare rationabili causa cum  aliis in his quae sunt simoniaca iure positiuo,  & circa spiritualia, unde posset dare facultatem  commutandi sine noua licentia. ¶ Sed ex primo dubio de obsequio oritur dubium, Vtrum    [article 40] hoc ipsum, scilicet sperare beneficium spirituale ex officio temporali, sit simoniacum. Ad  hoc respondent Doctores, quòd sperare principaliter est simoniacum, sed sperare minus principaliter, non est simoniacum. Sed parum expedit, quòd sit principaliter, uel minus principaliter. & ideo melius est ut distinguatur, mediatè, uel immediatè: quia si immediatè per  obsequium uult habere beneficium, simoniacum  est. Si autem uult consequi beneuolentiam, ex qua     possit habere beneficium, non est simoniacum.  ¶ Dubitatur, An[article 41] promittere spiritualia, sit  simonia. Dico, quòd non, licet sit malè factum.  sed circa hanc disputationem de simonia iuris  diuini potissima difficultas est, quae sunt illa,  in quibus est spirituale de iure diuino, & quae   in quibus de iure positiuo. Vt inde intelligatur in quibus Papa potest dispensare, aut non,  Et in primis est controuersia de beneficiis ecclesiasticis, an sint spiritualia ex sua natura, an  solum de iure positiuo, & per consequens an  uendi possint sine uitio simoniae. ¶ De qua  quaestione sunt conclusiones. Prima conclusio,    [article 42] In beneficiis uniuersaliter simonia est de iure  positiuo, & per consequens Papa potest uendere sine rationabili causa, & sine uitio simoniae,  uel ex rationabili causa, & sine peccato. Haec  glossae in. c. ex parte. de officio delegati, & Antonii de Butr. & Imol. & Cardin. c. 1. de simonia. Pro ista opinione arguitur, Quia in omni  beneficio sunt simul spirituale, & temporale,  ubicunque haec duo inueniuntur, potest uendi ratione temporalis, dum modo non pluris  uendatur, ut patet de calice, uestibus, sacris.  ergo praebenda, quae habet reditus, potest uendi secundum iustam aestimationem temporalis reditus, dum modo gratis detur quod spirituale est in ipso beneficio. Et confirmatur. Quia  quod hoc temporale sit annexum huic spirituali, solum est de iure positiuo. ergo Papa poterit uendere, ac si non esset annexum, imò usque ad Vrbanum primum Ecclesia dicitur habuisse reditus. Praeterea probatum est spirituale esse annexum temporali, & hoc non  obstante, illud temporale potest uendi, ut  patet extra. in c. seruire, & ex cap. ex literis. ergo simili ratione temporale adiunctum spirituali, in praebenda uendi poterit adiunctum  cum spirituali. Verum haec argumenta solum  uidentur procedere de simplici praebenda, ut  canonicatu, aut patrimonio, in quibus nil  uidetur spiritualis propriè, cùm neque habeant  claues, neque administrationem sacramentorum.
  
   ¶ Secunda opinio sequitur aliud extremum,    quod omnis simonia in beneficio ecclesiastico  est prohibita iure diuino, & per consequens  uendi non potest sine uitio simoniae. Haec est  opinio theologorum, de qua statim plura.
  
   ¶ Tertia opinio sequitur uiam mediatam, scilicet quòd in beneficiis habentibus administrationem ordinis, uel executionem clauium,  simonia est de iure diuino, & per consequens  Papa non eximitur ab illa, neque alium eximere potest. In aliis autem non habentibus talem administrationem, aut executionem, simonia solum est de iure positiuo, & sic Papa poterit illa uendere sine uitio simoniae, aliâs flagitiosè peccat. ut de canonicatu primo modo,     & si qua sunt alia similia. Haec est Panormit.  cap. 1. de simonia, & in receptione. capit. ultimo, de simonia. ¶ De hac quaestione sit prima conclusio contra Panormi & Hostiensem,  Non[article 43] minus est simonia uendere canonicatum simplicem, quàm beneficium cum cura  animarum. Probatur, Nam si uenditur officium, ita est spirituale, sicut aliud: si autem  temporale, non est magis temporale reditus  simplicis praebendae, quàm beneficii habentis curam animarum. ergo par ratio est de  utroque. Antecedens autem pro prima parte probatur, in qua est difficultas, quia clericatus est res spiritualis: quia quamuis sit ex  institutione Ecclesiae, nihil aliud est, quàm  adeptio ad administrandum populo, & sacrificiis diuinis. Et Sanct. Thom. 2. 2. quaest. 100.  articulo 4. ponit clericatum inter spiritualia,  praebenda autem datur clerico, quia clericus  est primo ratione officii clericalis, & ex illo  habet ius capiendi fructus praebendae, quod  etiam ius non potest esse, nisi spirituale, cùm  fundetur in officio clericali, ratione enim  illius officii debetur illi sustentatio à populo de iure diuino, iuxta illud 1. ad Corinth. 9.  Qui altari seruit, de altari uiuere debet: unde sequitur quòd tam spirituale est officium  clericale, & ius recipiendi fructus in simplici  praebenda, sicut in episcopatu: & sic nulla uidetur differentia inter beneficium simplex, &  cum cura animarum. Praeterea, ita est de iure  positiuo subdiaconatus, sicut simplex clericatus: ergo si propter hoc licet uendere praebendas annexas clericatui simplici, licet uendere praebendas subdiaconatus, si quae sunt, ut  si esset praebenda assignata subdiacono pro  officio suo, quod habet. ¶ Secunda conclusio, [article 44] Papa non potest uendere sine uicio simoniae ex quacunque causa quodcunque beneficium ecclesiasticum. Probatur, quia in  beneficio non reperiuntur nisi tria, officium,  ius recipiendi, & ipsi fructus. Papa autem  non potest dare secundum, nisi per primum,  quia non competit ius recipiendi, ut dictum  est, nisi ratione officii: sed tam primum quàm  secundum est spirituale bonum. ergo Papa  non potest illa uendere. Hanc habet Palud.
        {Palud.}
   4. distinct. 25. & Armacha. libro decimo, capi-
        {Armach.}
tulo 16. & Adrian. quotlib. 9. & Caieta. opu-
        {Adrian.}
sculo proprio de Simonia: qui hoc modo ar-
        {Caietan.}
guunt, Magis spirituale est actus eligendi Episcopum, qui tamen spectat ad canonicos: &  praeterea, quia non est minus spirituale officium Canonici quamuis sit de iure positiuo,  quàm si esset de iure diuino, sicut non est  minus spirituale officium subdiaconatus de iure  positiuo, quàm sacerdotii de iure diuino. sed  si canonicatus esset de iure diuino, uendi non     posset. ergo neque & nunc Praeterea, quia in  canonicatu tria inueniuntur (ut dictum est)  clericatus, siue officium, ius recipiendi fructus,  & ipsi fructus: quaero utrum canonicus habuit officium gratis, uel pretio. si secundum,  est simonia. Quaero & de secundo, scilicet de  iure recipiendi fructus. Aut habetur gratis,  uel pretio. si secundum, est simonia, quia ut  probatum est, etiam est ius spirituale, quia ex  ratione officii spiritualis, sicut etiam ius decimarum in nouo curatu est spirituale. si autem  papa hoc gratis dedit, iste iam tenet titulum, & dominium praebendae, & hoc sufficit  ad recipiendum fructus, neque est ibi aliud,  quod papa possit uendere. Vnde est implicatio, quòd papa gratis det, quod est spirituale in praebenda, & uendat quidem temporale. & in hoc consistit ratio huius simoniae. Et confirmatur. Nam papa non habet  maiorem titulum ad fructus praebendarum,  quàm ecclesia. sed ecclesia non habet nisi  ius spirituale, scilicet ratione administrationis spiritualis. ergo neque papa: ergo nihil  habet, quod possit uendere. Et similis calumnia uidetur esse, si quis diceret, Ego do tibi  gratis titulum ac dominium ad fundum,  sed uendo tibi fructus. si enim habeo ius ad  fundum, fructus sunt mei. Praeterea, si fructus essent annexi canonicatui, iure diuino, sicut in ueteri testamento, non possent  uendi. ergo neque nunc, quia non minus est  officium spirituale clericorum, quàm erat Leuitarum. Panormita. arguit pro ea parte, quę  est in hac sententia. Nam in capi. ex diligenti  de simonia dicitur, quòd praestatio iuramenti pro beneficio acquirendo, diuinis, atque  humanis legibus contraria esse dignoscitur.  ergo papa non eximitur ab illo iure. Praeterea,  si papa potest facere. ergo dare facultatem aliis  potest: quod omnino esset absurdissimum.  sed totus iste error emanauit, quòd isti crediderunt, quòd illa, quae sunt iuris positiui,  non sunt uerè spiritualia, in quo uehementer  erratum est. sicut enim spiritualis consecratio  ecclesiae, aut consecratio sacerdotis, benedictio aquae, absolutio sacramentalis, non sunt  temporalia, sed spiritualia. ita licet beneficium canonicorum sit de iure positiuo, est  ita spirituale, sicut officium sacerdotis: quod  contradicere est erroneum. Papa enim non  potest uendere spiritualia bona beneficiorum sine titulo spirituali, quia non est dominus, ut ait Sanctus Thom. 2. 2. quaest. 100.  Et probat Palud. Nam fundatores non reliquerunt bona illa papae, sed ministris solùm,  neque spectat aliud ad papam, quàm prouisio ministrorum. Haec uidetur contra Adria.     ut infra dicetur. si tamen papa sine titulo  spirituali de facto uenderet, non esset simonia, similiter ac si rex uenderet illas, neque  uenditio teneret. Non negamus tamen, quin  papa pro communi utilitate ecclesiae posset  uendere, uel aliter transferre fructus, uel  partem illorum, quia etiam de bonis clericorum potest disponere tanquam administrator. Ad argumenta in contrarium. Ad primum respondetur primò, quòd differentia  est clara, quia in calice, aut in argento potest aliquis habere ius ad illud temporale, &  non ratione spiritualis: non ita autem est  in beneficio, ubi ad temporale non potest  esse ius, nisi spirituale (ut declaratum est) Ad  confirmationem negatur consequentia: quia licet sit annexum de iure positiuo, tamen annexum est debitum, sola ratione spiritualis.  Ad aliud de iure patronatus respondetur,  quòd differentia est clara, quia in patronatu  spirituali sequitur ipsum temporale. econtrario autem in beneficio temporali sequitur  spirituale. & haec de beneficiis, & officiis, in  quibus est aliquid spirituale. Si quae tamen  sunt, quae re uera, ut suprà dictum est, nullum  continent officium spirituale, de quibus fit  mentio in dicto capit. Saluator. non negamus, quin uendi possint sine uitio simoniae,  ut officium, & praebenda in hospitali, imo     & cathedra in uniuersitate, & alia similia: quia  ista ad nihil spirituale ordinantur, & laicis  possunt concedi. Ex quo sequitur, quòd[article 45] omnes praebendae militares, quas commendas  uocant, possunt authoritate papae uendi  pro temporali sine uitio simoniae. Nam licet sint annexae religioni, & religiosis, non  tamen ratione officii spiritualis, sed pro officio militari. Ex quo iterum sequitur, quòd    [article 46] neque ex authoritate papae possunt commutare commendam pro beneficio. Patet,  quia commenda est merè temporalis, sicut stipendium ducis in bello. Adria. in quotlib. 9.  ad quintum principale, dicit, quòd opinio,  quę dicit, quòd papa in uenditione beneficiorum, non est simoniacus, uerissima est,  quando intendit uendere ius recipiendi fructus, non mediatè aliquo officio spirituali.  Contraria tamen opinio habet uerum, quando intendit uendere mediante aliquo officio  spirituali. Et inquit, quòd papa hoc potest facere, quòd non mediante aliquo officio spituali possit uendere praebendam, quia iura  non possunt eum impedire. secus de praelatis  inferioribus, & sic concedit, quòd authoritate papae potest aliquis commutare beneficium  pro officio temporali, scilicet notariatus,  quod intelligitur, quòd papa dat illis praebendam temporalem pro officio illo, & non ius     spirituale. Sed probatur quòd hoc sit falsissimum. Nam quaero si papa uendidit Petro ius  recipiendi fructus praebendae, & non mediante aliquo iure spirituali, quare canonicus tenetur dicere officium diuinum, uel interesse  in choro, quia papa non potest obligare ad  hoc sine stipendio. Praeterea, talis non faceret fructus suos, si non diceret officium diuinum,  ut decretum est in concilio Lateran. sub Leone decimo. ergo fructus debentur ratione officii spiritualis. ergo papa non dedit nisi illo  titulo. Sequitur quaestio particularis de pensionibus. dubium, An[article 47] circa illud contingat  simonia, si permutentur cum bonis temporalibus, ut cum redemptione pensionum. Et uidetur quod sic, quia est beneficium ecclesiasticum. ergo circa illud potest cadere simonia.  Praeterea, uel illud est temporale, uel spirituale: si spirituale, ergo non habet aestimari, aut  redimi pecunia. si temporale, ergo non licet  commutare beneficium pro pensione. Cuius  tamen oppositum usus obtinuit. Caietanus
        {Caiet.}
   in summa in uerbo de simonia, respondet,  quòd ius annuae pensionis est merè temporale. Quod probatur ex duobus. Primum,  quia solos fructus beneficii ecclesiastici respuit. nam pensio non est beneficium spirituale, propriè loquendo, sed totum beneficium  est illius, qui pensionem soluit. & secundò,     quia solet laicis concedi, sicut ait S. Thom.
        {Thom.}
   2. 2. quaest. 100. articu. 4. ad tertium, quòd cùm  papa concedit decimas, non concedit ius secundùm quod talis pensio potest licitè redimi certa summa pecuniae. Maior in 4. distin.
        {Maior.}
   25. ad quartum dicit, quòd pensio non est aliquid temporale, sed est beneficium. sed glossa in c. cum inde constitutione. uidetur dicere, quòd ubi praebendae non est annexum  spirituale, uidetur quod sit aliud temporale,  & uendi, & redimi posse. Adria. in illo quot-
        {Adria.}
lib. 9. ad quintum, publicè admittit, quòd pensio est temporalis, & per consequens quòd nullo modo authoritate partium potest commutari beneficium pro pensione. Sed authoritate papae potest, imo posset fieri pro nuda pecunia.  Nam secundùm eius imaginationem, illa pensio datur pro prębenda temporalis beneficii, & nullo modo pro aliquo iure spirituali.  & quia nullus inferior papa potest conferre  temporale beneficium nisi mediante spirituali, ideo neque dominus beneficii, neque episcopus, potest dare beneficium pro pensione. Certè res uidetur dubia & fortasse ista commutatio  pensionum non est ita tuta, sicut omnibus uidetur. sed utcunque respondeo per conclusiones. Prima conclusio, Pensio[article 48] quae assignatur alicui super beneficium alterius, ratione alicuius  ministeri spiritualis, licita est & honesta, sicut     ratione adiutorii & subsidii: ut cùm episcopo  titulari assignatur certa pensio super episcopatum alterius, ut adiuuet ad exercendum episcopalia. Ista conclusio est nota. nam datur stipendium iustum pro administratione spirituali. Et eodem modo posset assignari presbytero  ut ferret subsidium pastori parocho seni, aut  aliâs inualido, ad administrandum sacramenta. unde sequitur quòd talis pensio redimi non   potest pecunia, non solùm transactione partium, sed neque authoritate papę, ut suprà probatum est, quia est uerum beneficium. Secunda conclusio, Habens[article 49] beneficium, cui per aliquod tempus ministrauit, licitè potest authoritate papae cedere beneficio, retenta certa  pensione super beneficium, & sine quocunque onerali officio spirituali. Haec probatur,  quia quandiu inseruiuit beneficio, honestum  est, ut pro praeterito ministerio, etiam in futurum consulatur, & propitietur ei, & detur sustentatio, si postea non potest commode ministrare. Adhuc est uerum de illo, Dignus est operarius mercede sua. Eadem ratione uidetur,  quòd talis pensio non sit uendibilis: quia  ius ad illam est mediante officio spirituali,  neque est minus spirituale, quàm si sit pro  ministerio futuro. Sed etiam potest dici contrà, quia est merè temporalis, nam datur  tanquam alimentum, & non remanet obligatus ad aliquod officium spirituale, unde est  tertia conclusio. Papa[article 50] non potest dare alicui pensionem aliquam super beneficio ecclesiastico, qui nullum ministerium neque temporale, neque spirituale conferat in ecclesia,  uel alio pio titulo. Haec probatur, quia papa  non est dominus, sed dispensator, & illud esset dissipare. Praeterea, nam in hoc faceret iniuriam populo, & ministris: populo quidem,  quia cogeret soluere beneficium & stipendium nullo titulo debitum, cùm tamen nullum aliud titulum possit habere ecclesia ad  bona laicorum, nisi quòd quia dominus ordinauit, quòd qui euangelio seruiunt, de  euangelio uiuant. 1. ad Corin. 9. quod fieret, si
        {1. Corin. 9.}
   decimas ministris ecclesiae debitas pro ministerio aliis otiosis distribueret. Dico autem,  sine ministerio, uel alio pio titulo, sed solùm  pro suo arbitrio. Confirmatur, Nam non est  dubitandum, quin papa possit errare, & peccare in distributione beneficiorum ecclesiasticorum: sed iste uidetur error manifestus,  ut bona ecclesiastica, quae sunt ministrorum,  & pauperum, aliis distribuantur nullo titulo. ergo tales distributiones sunt iniustae non  minus, quàm si quis pro quotidiano sacrificio legaret perpetuos reditus, atque papa  illos assignaret alicui, qui neque sacrificaret, neque aliud pium officium conferret.
  
      Quarta conclusio, Non[article 51] uidetur irrationabile,  ut papa det clerico pensionem aliquam in alieno beneficio, solùm quia clericus est. Probatur, quia si clerici certo numero, & non ita sine discrimine, & passim ordinarentur, rationabile esset, ut ecclesia sustentaret ministros suos  de quorum numero sunt omnes clerici. maximè quia aliâs non haberent unde honestè uiuerent, sed talis pensio etiam uidetur quòd esset  uerum Beneficium, quia titulus esset uerè spiritualis scilicet ratione ministerii, quia talis clericus uel impendit, uel adeptus est impendere,  & per consequens non uidetur quòd talis pensio possit uendi. Quinta conclusio, Vtcunque    [article 52] iusto, siue iniusto titulo papa alicui concedat  pensionem sine obligatione ad aliquod ministerium spirituale, neque ratione alicuius tituli spiritualis, talis pensio est merè temporalis,  quia secundùm se est temporalis, neque est annexa alicui spirituali, postquam ius ad illam  non est spirituale. ex quo sequitur, quòd uendere, aut redimere talem pensionem, non est  simoniacum pretio quolibet temporali. Sexta  conclusio, Si quis[article 53] contulit, aut permutauit  beneficium pro pensione, etiam authoritate papae nullo modo possum intelligere quomodo  talis pensio possit uendi, aut redimi pecunia,  neque sufficio soluere argumentum superius  factum. Aut enim talis pensio est spiritualis, aut     temporalis. Si spiritualis, redimi non potest: si  temporalis, permutari cum beneficio non potest. ergo talis pensio non potest cadere sub  emptione aut redemptione. Vnde commentitium puto quod dicit Adrianus, quòd authoritate papae possit permutari pensio cum beneficii praebenda, secludendo ipsum spirituale,  quia (ut suprà probatum est) papa non potest  dare illud temporale, nisi propter illud spirituale. Imò neque dat, quia nunquam dat ius ad  illud temporale, nisi ratione tituli & officii spiritualis. Dico temporale, quod est in beneficio,  unde commutari pro pensione non potest. Confirmatur. nam si quis obtinuit beneficium quia  dedit pensionem, si postea non dicat officium  canonicum, non facit fructus suos, ut determinatum est in concilio Lateranensi, sub Leone  decimo. ergo signum est, quòd talis non ha bet titulum ad fructus beneficii, nisi ratione  officii spiritualis. Fictitium ergo est & sophisma, quòd ille permutauerit quod temporale  erat in beneficio pro pensione. Sed eodem modo permutauit sicut pro alio beneficio. neque  de hoc est dubium. Itaque non uideo quo mo do alterum cum altero possit stare, ut beneficium mutetur pro pensione, & iterum pensio  pro pecunia. Et Adria. bene consequenter concedit, quod sicut à principio est facta permutatio  beneficii cum pensione, poterit fieri cum pecunia     authoritate papae. Confir. iudicio meo uehementer, qua quod permutatur ab initio, non poterit  fieri cum pacto redemptionis pensionis, ut etiam fatetur D. Caiet. Neque quisquam alius negat. Ex  hoc sic arguitur, Vel in illa permutatione permutatur temporale uel spirituale. Si spirituale, ergo permutatio pro pensione temporali est simoniaca. Si temporale, ut dicit Adria. ergo neque   pactum de redemptione erit simoniacum, cùm nihil spirituale interueniat. Septima conclusio,  Quācunque[article 54] pensionem papa imponat, uel ex officio suo, uel ad supplicatione alterius, quę non   sit causa permutationis, & sine obligatione ad  aliquod officium uel ministerium spirituale: omnis, inquam, talis uendi potest & redimi sine simonia. Ista patet ex superioribus, quia talis pensio est purè temporalis. Diximus autem sine simonia, quia non dubito, quin talis negotiatio  sit uitiosa, & praestans magnas occasiones ad fraudes simoniacas. Vnde est corollarium, Habentes  tales pensiones temporales non tenentur ad officium canonicum. Hoc corollarium uidetur clarum. nam si pensio est temporalis, non est beneficium   ecclesiasticum. Et hoc prosectò in hac materia absurdum est, ut non possimus aliter istos pensionarios absoluere à uitio simonię, nisi excusando   eos à quocũque officio & ministerio ecclesiastico. Ex quo iterum sequitur, quod nullo iusto ti. possident  tales pensiones, atque adeo si istę redemptiones pensionum non redigerent nos ad istas angustias,  non pateremur perplexitatem, sed simpliciter  diceremus pensiones esse uera beneficia, quae   dantur clericis ratione officii: & sic tenentur  ad officium canonicum, quod multo honestius  esset in pōtifice, & possessoribus pensionum.
  
  
[ *2. - De poena simoniacorum* ]
     SECVNDA PARS RELECTIONIS  De poena simoniacorum.
  
     SVMMA.
  -    1 Accipiens aliquid temporale ratione contractus simoniaci, an teneatur restituere quicquid simoniacè accepit.  
  -    2 Simoniacè consecutus beneficium ecclesiasticum, quòd  nihil iuris acquirat in illo, neque faciat fructus suos,  sed teneatur resignare.  
  -    3 Simoniacus an de iure naturali & diuino teneatur restituere, an de solo positiuo.  
  -    4 Restitutio pecuniae acquisitae per simoniam, quòd non   sit de iure diuino.  
  -    5 Beneficium simoniacè acquisitum, an sit restitutioni  obnoxium de iure diuino.  
  -    6 Pecunia ex contractu simoniaco acquisita cui debeat  restitui.  
  -    7 Restitutionem qui bona fide fecit dando pauperibus,  uel illi, à quo accepit, an teneat factum.  
  -    8 Beneficium adeptus, qui quidem non dederat pecuniam  episcopo, sed alius pro eo, ipso ignorante, an teneatur restituere.  
  -    9 Contrahentes cum Papa, an sint simoniaci, aut incurrant, poenam iuris.  
  -    10 Accipere aliquid pro sepultura, an sit licitum, &     quando.  
  -    11 Sepulturae ius priuatum an possit quis obtinere, &  quomodo.  
  -    12 Religionem si quis ingrediatur, an ille, qui eum recipit, possit pro ingressu aliquid recipere.  
  -    13 Legans monasterio perpetuò mille aureos ut faciat  sacrum perpetuò: haeres dicit, Ego dabo beneficium simplex huius missae, & dimittatis legatum, an hoc sit licitum, & fieri possit sine simonia.  
  -    14 Mediatores, qui pro alijs contractus constituunt simoniacos, quas incurrant poenas.  
  -    15 Dare pecuniam, ut ab officio non deponatur, an sit simoniacum.  
  -    16 Simoniaci poena quae sit.  
  -    17 Temporale esto, quòd non possit aliquis recipere pro  spiritualibus titulo emptionis & uenditionis, an aliquo titulo spirituali possint esse media ad aliquod temporale.  
  -    18 Titulus triplex recipiendi temporalia mediantibus  spiritualibus describitur.  
  -    19 Clerico utrum liceat suas locare operas in administratione spiritualium.  
  -    20 Locare operas in administratione spiritualium, quòd  non plus liceat, quàm ipsa spiritualia, neque licet aliquid recipere pro labore spirituali magis, quàm pro  ipso spirituali.  
  
  
   QVIA poena simoniacorum pendet ex  restitutione, & hęc est potissima poena, ideo solùm tractabo de restitutionis poena: quia in hac sola uidetur magna difficultas  consistere. Vnde est prima quęstio,[[1]] An ille, qui     aliquid temporale accepit, ratione contractus  simoniaci, teneatur restituere quicquid simoniacè accepit. Ad hanc quaestionem respondent  omnes doctores, quòd sic, & habent eam tanquam certam & indubitatam. & probant ex cap.  si quis episcopus. 1. quęst. 1. ubi tamen non arguitur de hac restitutione, sed solùm cauetur,  quod in ordinato per simoniam non proficiat talis promotio, & de episcopo ordinante dicitur,  quòd proprii gradus periculo subiacebit. Sed  argumentantur (ut solent) ex uno ad aliud. Plus  tamen uidetur facere caput, mandato. de simonia. ubi habetur, quod simoniaci mentales non tenentur ad restitutionem, neque temporalium,  neque spiritualium. Ex quo arguitur, quòd si  esset simonia exterior, tenerentur ad restitutionem. Prima conclusio, Quicũque[article 2] simoniacè  consequutusest ecclesiasticum beneficium, nil  iuris acquirit in illo, neque facit fructus suos,  sed tenetur resignare. Haec expressè habetur in  iure, c. ea quę. 1. qu. 3. & c. ex multis. & 1. q. 1. c. si  quis. &c. presbyter. Et sunt extrauagantes apertè hoc habentes Martini quinti, Eugenii quarti, Pauli secundi & Xixti quarti. Sed dubitatur,  an[article 3] de iure naturali & diuino teneantur restituere, an de solo positiuo. Et primò de temporali uidetur, quòd sit de iure diuino obnoxium restitutioni. nam ita est prohibitum de  iure diuino recipere aliquid titulo simoniaco, sicut usurario. sed usurarius tenetur restituere iure diuino & naturali quicquid acquisiuit ex usuris: ergo & simoniacus. Est etiam  probatio sancti Thomae, qui aliquid accipit  contra uoluntatem domini, pro re, quam tenebatur dare gratis, tenetur ad restitutionem.  Sed ita est in praesenti. ergo. Cōfirmatur, quia  si emptor tenetur restituere beneficium sine  conditione, ergo uendens tenetur restituere  pecuniam. Praeterea, si hoc solùm est de iure  positiuo, cùm hoc sit poenale, sequitur quòd  simoniacus non tenebitur restituere ante condemnationem. Consequens est contra omnes  doctores. Praeterea, quia non uidetur cautum in iure, nisi de restitutione in ordine, uel  beneficio, uel pro ingressu religionis. Si ergo ita restitutio est solùm de iure positiuo, uidetur qui recipit pecuniam pro administratione sacramentorum, aut aliis actibus spiritualibus, aut celebratione missae simoniacè,  non tenebitur restituere. cùm tamen ista sunt  non minùs spiritualia, & per pactum non minus enorme. ergo. Praeterea arguitur instanter. Nam non dicitur contractus, ubi alterum  pro altero commutatur, si una pars iure non  dat quod paciscitur. Vt si quis pro dono  recipit pecuniam, si reuera non dat donum,  tenetur restituere pecuniam. Et si emo  equum à non domino, tenetur mihi restituere pecuniam, & ego equum. Ita est in proposito, quòd uendens beneficium, non facit  emptorem dominum beneficii, neque dat ei titulum, sed emptor tenetur dimittere, ergo uenditor restituere, secluso omni iure positiuo. In  oppositum est, quia apud Deum ita est simoniacus mentalis, sicut simoniacus exterior. sed  mentalis non tenetur restituere, sed sufficit ei  sola penitentia, ut habetur in d. c. mandato. de  simonia. ergo non est de iure diuino. Ad quęstionem respondent Inno cen. & Hostiens. in c.  tua nos. de simonia. quòd in simonia, quę est  de iure diuino, est obligatio ad restitutionem,  etiam de iure diuino. Et ad c. mandato. respondent, quòd intelligitur de simonia, quę est solùm de iure positiuo. Sed contra est cap. Loquitur enim de simonia, que est in ingressu religionis, quae est de iure diuino. Neque ualet  dicere, ut alius respondet, quòd in c. illo intelligitur non de pecunia accepta pro ingressu religionis, sed pro loco in ordine monachorum.  Sed hoc est diuinare, cùm c. absolutè loquatur  de loco abolito in monasterio, & propterea  fortasse post ingressum religionis non esset simoniacum dare pro certo loco inter monachos pecuniam, etiam si fuisset exterior compositio, quod manifestè esset contra caput in  eadem sententia. Cùm Innocentio & Hostien.  est Maior 4. dist. 25. q. 5. Generale est, inquit,     & de iure, notare, quod homo non adquirat dominium per actum, quando tenetur gratis. Imò  addit, quòd neque papa potest dispensare ut  retineatur pecunia. Et in hac sententia uidetur esse Adria. quotlib. 9. quòd tenetur de iure  diuino simoniacus restituere. Sed contra istam  opinionem statuo conclusionem. ¶ Restitutio    [article 4] pecunię acquisitae per simoniam non est de iure diuino. Haec est Caie. 2. 2. q. 100. ar. 6. & Syluest. uerbo simonia. §. 20. & pariter c. mandato.  Ex quo uidetur sufficienter probari. arguitur  sic, Si illa restitutio esset de iure diuino, & naturali, deberet fieri illi, à quo ablata est pecunia, ut in usura, & in aliis rapinis. consequens  est contra omnes doctores, & fortè contra  ueritatem. Confirmatur, Nam si do Petro 20.  aureos ut interueniat cum usurario, ut det  mihi mille aureos ad usuram, Petrus non restitueret, & tamen si darem ut interueniat apud  episcopum, ut impetraret beneficium, teneretur. ergo non est idem iudicium de utro que. Pręterea non minus obligatur ad restitutionem  simoniacus spiritualis acquisiti, quàm temporalis. sed hoc non est de iure diuino, ut statim  apertè probabitur: ergo neque reliquorum.
  
   ¶ Sed argumenta in contrarium non ita facilè soluuntur. Ad primum Panor. c. mandato conatur multas differentias ponere inter usurarium mentalem, & simoniacum, sed omnes sunt inefficaces.     uide illum, quia tandem uidetur consentire  cum Innocen. & Hostien. Caie. ponit. differentiam, quia in simonia est uoluntaria translatio, quamuis iniqua, sed in usura non. sed fortasse differentia est, quòd in usura efficitur iniuria illi, à quo exigitur usura, & ideo ei restituendum est: sed in simonia non fit iniuria illi, qui  libenter dedit pecuniam, sed iniuria facta est  rebus sacris, sicut si in loco sacro aliquis haberet rem cum propria uxore, non faceret illi iniuriam, sed templo. Ita in proposito dicit, quòd  nulla fit iniuria illi, à quo pecunia accepta est,  sed rebus spiritualibus. & ideo nulla restitutio  est facienda illi, qui dedit pecuniam de iure diuino. Ad secundum patet per idem. Illud enim  est, ut si fuit cum iniuria. unde fortasse ita esset,  si postquam habet aliquis ius ad beneficium,  ut per electionem, aut praesentationem patroni, episcopus exigeret ab illo pecuniam, tunc  enim de iure diuino tenetur episcopus illi restituere. Ad tertium dico cum domino Caiet.  & communi opinione, quòd etiam ante condemnationem tenetur restituere. Probatur, quia ecclesia potuit illegitimare illum contractum, ita ut  non transferretur illud dominium pecuniae in simoniacum. Sed hoc uidetur fecisse, quia fecit in  illo quicquid potuit facere, in odium simoniacorum. ergo creditur quod illegitimauerit contractum.  Cōfirmatur apertè, quia ex solo statuto humano, ut continuò dicam, simoniacus non acquirit titulum in beneficio, sed tenetur resignare etiam ante condemnationem. ergo cùm non minus sit absurdum & odiosum uendere quàm emere, uidetur  etiam quod uenditor non acquirat dominium pretii  quod accipit. Ad confirmationem patet peridem.  non enim tenetur restituere nisi de iure positiuo. Ad quartum dico, quod forsan consequens est  uerum, quia nulla facta est pecuniam danti iniuria,  & ideo si non esset cautum in iure, non cadit restitutio. Vel dicatur, quod cùm hoc sit tam odiosum  in iure, licet arguere ab uno ad aliud, & sic si tenetur restituere in ordine uel beneficio, tenebitur etiam in aliis spiritualibus, & ita tenet Syluest. §. 10. Ad superiora respondetur quod in contractu simoniaco non fuit conuentio, ut collator beneficii, aut renuntiator uerè det titulum, sed solum     quod faciat quod in se est de facto renuntiando,  aut conferendo: & sic nulla fit ei iniuria, nisi fortè deciperet illum, persuadens, quod non acquireret titulum, neque teneretur ad restitutionem. Idem etiam in  iure diuino, et primum si staremus in iure diuino,  etiam dās pecuniam acquireret titulum beneficii. Potest confirmari solutio primi argumenti, quia simili peccato peccat dās pecuniam pro beneficio  sicut recipiens: dās autem non facit iniuriam sibiipsi.  ergo neque recipiens facit iniuriam danti, qua hoc peccatum non consistit in iniuria personarum contrahentium. Cōfirmatur, Nam non uidetur imaginabile, quod      in eodem contractu uterque contrahentium patiatur iniuriam, in contractu autem simoniaco  si accipiens pecuniam facit iniuriam: ergo accipiens  beneficium. Quia non plus licet extorquere beneficium pro pecunia, quàm econtra pecuniam pro  beneficio. Pręterea, etiam si Petrus deberet 100.  aureos episcopo, & episcopus non posset aliter  recuperare illos nisi conferendo beneficium, & ea  ratione conferret, nihilominus esset simoniacus (ut suppono, & determinatur à doctoribus)  & ea ratione non facit iniuriam Petro. tunc ergo  non consistit simonia in iniuria partium. & hoc  expressè dicit S. Tho. & Syluest. §. 17. contra Angelum. ¶ An[article 5] beneficium simoniacè acquisitum est  obnoxium restitutioni de iure diuino? Dico  quòd non, sed de iure positiuo. Probatur eodem   modo sicut de pecunia ex illo c. mandato. Si  enim esset de iure diuino, monachus consequutus locum in monasterio pro pecunia, tenetur relinquere monasterium, neque professio ualeret,  cuius contrarium bene habetur ex illo c. Praeterea probatur, quia summus pōtifex clectus simoniacè, acquirit totum titulum, neque tenetur resignare, ut patet extra de elect. c. licet. ubi Alex.  ad uitandum  schismata dicit in consilio generali, quod   electus à duabus partibus Cardinalium, sine ulla  exceptione habeatur pro indubitato papa. Ex  quo infert Maior, quod neque exceptione simonię. & ita tenet glossa in c. si quis pecunia. 79.     dist. sed contra 79. dist. c. si quis pecunia. Nicolaus papa dicit, Si quis pecunia, aut gratia humana fuerit apostolicę sedi introuocatus, non  apostolicus, sed apostaticus habeatur, liceatq́ue Cardinalibus, & aliis clericis Deum timentibus, & laicis inuasorem illum anathematizare. Respōdetur in eodem c. quod intelligitur si fuit electus  ab illis, qui non habebant potestatem eligendi. sed  Maior dicit, quod glossa est contra text. ideo ipse  dicit, quod illud ius est reuocatum per nouum ius  c. licet. Sed notandum, quod Iulius 2. anno Domini  1505. 19. Calend, Februarii edidit extrauagantem super electionem papae simoniacam, quod nullum habeat effectum, quam fecit publicè affigi in ualuis  Basilicae beati Petri, & cācellariae, atque reuocare omnes constitutiones pontificum in contrarium, & nominatim illud c. licet. Vnde sequitur  primo, quòd hodie non teneret electio simoniaca. Secundò, quòd hoc est de iure positi  uo, quia nunquam papa dicit hoc esse de iure diuino, & reuocat constitutionem in contrarium. Tertiò patet, quia ex c. licet. tenebat, & erat canonica papae electio antequam reuocaretur, & ita ui  detur tenere glossa ibidem, quae solam exceptionem   hęresis dicit esse admittendam: quod tamen Maior  ait adhuc non esse uerum, sed esse pontificem, etiam si  esset haereticus. Sed contra hanc opinionem & communem per communem modum intelligendi, c. mandato. uidetur urgere c. si quis 1. q. 1. ubi sic legitur,     Si quis neque sanctis pollens moribus, uel neque clero populoq́ue uocatus, uel pulsatione  coactus, imprudenter Christi sacerdotium,  iam quolibet facinore pollutus, iniusto cordis  amore, uel sordidis precibus ore, sine comitatu, siue manuali seruitio, siue fraudulento munusculo, episcopalem seu sacerdotalem, non  lucro animarum, sed inanis gloriae auaritia fultus, dignitatem acceperit, & in uita sua non  spōte reliquerit, casuq́ue insperata mors, poenitentem non inuenerit, proculdubio in aeternum peribit. Ex quo etiam probatur haberi,  quòd etiam sine peccato exteriori, sed solùm  numere dato, uel obsequio etiam, aut precibus consequutus episcopatum, tenetur resignare: quod est contra illud c. mandato. Respōderi potest quod hoc c. reuocatur per illud c. mandato. Sed contra, quia papa in illo c. 1. respondet  consultationi, neque uult concedere nouum  eius. Adria. quotlibet 9. putat, ex iure diuino  esse obnoxium restitutioni, quod simoniacè acquisitum est, siue spirituale, siue temporale. Armach. lib. 10. c. 23. tenet adhuc latius, quod non solùm simoniacè, sed ambitiosa hypocrisi peruenerit quis ad sacerdotium, quòd nullum titulum acquirit, & tenetur restituere. quia non  intrat per ostium, & per consequens est fur, &  latro. Henri. de Gand. quotlibet. 9. q. 26. aut  16. tenet quòd simoniacus tenetur iure diuino restituere quicquid est consequutus. Et ad  c. mandato. dat illam glossam suprà positam, quod   intelligitur non de receptione monachorum,  sed de loco inter monachos. Maior dist. 25. q.  5. tenet, quòd est de iure positiuo, quod per simoniam non acquiratur titulus in beneficio. unde uidetur loqui, sicut prius dixerat uendentem teneri ad restitutionem temporalium. Panormi. in c. mandato. quia non placent ei differentiae, quas ponunt doctores, inter simoniacum & usurarium, ponit alium intellectum illius c. ut intelligatur, non si quis principali intentione dederit aut receperit pecuniam pro ingressu monasterii. Sed secunda intentione, aliâs  quod teneatur restituere. & hoc inquit est tutius. Sed in c. tua nos. de simonia, apertè dicit,    quod simoniacus mentalis siue in simonia iuris diuini, siue positiui, non tenetur restituere, & citat  Io. An. in utroque c. Sed[article 6] cui debet fieri restitutio de pecunia? Respōdetur primo ex sententia  omnium doctorum, quod non debet fieri ei, à quo accepta est, qua non est illi facta iniuria, licet de hoc  non adducant doctores aliquem canonem id determinantem, quod ego sciam. secundò debet restitui ecclesiae, in cuius iniuriam accepta est. Si uerò non est  facta iniuria alicui ecclesiae, danda est pauperibus   uel ecclesię cathedrali, quę ex Syluest. §. 20. cum   aliis colligere libebit. Tertiò uidetur mihi, quod debet expendi, sicut aliae pecuniae, in opera pia ex     mandato episcopi. Vel (si hoc commodè non  non posset) de uoluntate possidentis. Sed notandum, quòd si aliquis dederit pecuniam simoniacè, & non recipit beneficium, ita quod simonia non est consummata, pecunia est restituenda eidem, ut ait Caie. in sua Summa: quia de iure  naturali, tenetur restituere ei, à quo accepit, qua  de eodem iure naturali est, ut non perdat sua,  nisi recipiat illa, pro quibus illas dedit. Secum dò  etiam notandum, quod si tenebatur episcopus isti  dare distinctè beneficium, & exigit pecuniam, etiam   stando in iure naturali, tenetur illi restituere,  quia fecit illi iniuriam. sed fortasse ius positiuum   uoluit priuare episcopum ipso facto, sicut & beneficio. ¶ Haec dicta sunt pro communi sententia doctorum. Sed fortasse posset defendi, quod re stitutio pecunię est facienda eidem etiam. & ratio  est, quia licet stando in iure diuino non fiat ei  iniuria, sed quia ratione iuris positiui non acquirit titulum ad illud, pro quo dedit pecuniam, consequenter uidetur dicendum, quòd  debet etiam restitui illud, quod dedit. Sed ad  hoc responderi potest, quòd ille iam nouit  quòd non acquirebat ius in beneficio, & nihilominus uult dare pro illa translatione beneficii pecuniam, licet non sit de iure diuino cui debeat fieri restitutio, non uidetur dubitandum, quin  debeat fieri collatori, idest talis debet addere  in manus illius, ad quem spectat prouidere. At     de fructibus beneficii idem uidetur indicium,  sicut si ex aliis causis non faceret fructus suos,  & debet considerare ad quem spectant fructus de  iure, uel dare in fauorem ecclesię, cui facta est contumelia, uel pauperibus, sicut de aliis poenis fieri solet. ¶ Dubitatur, An[article 7] si quis bona fide fecit restitutionem, dando pauperibus, uel illi à quo acce   pit, teneat factum. Respōdetur quod sic, neque ampliùs tenebitur ad restitutionem. ¶ Dubitatur,  Si[article 8] adeptus quidem beneficium non dedit ipsi quidem   pecuniam episcopo, sed alius pro eo, ipso ignorante, an teneatur restituere. Respondetur quod   postquam primò sciuit, tenetur restituere perceptos fructus, exceptis tamen, quos bona fide consump sit. Syluest. §. 13. parte 8. Antonius  de Buteo, ca. de regularibus. de simonia, dicit,  quòd episcopus non potest renuntiare sine licentia papae, neque inferiores sine licentia episcopi. Et pręter hanc poenam restitutionis incurrunt omnes poenas excommunicationis, à  qua non possunt absolui, nisi à papa. Ex his patet, quòd papa potest dispensare in omnibus  superioribus, scilicet ut si quis restituat beneficium per simoniam habitum, etiam pecunia,  quāuis Maior dicat, quòd in pecunia non potest, quia illa est ecclesię, & papa non est dominus eius. Et hoc apparentiam habet, postquam  in iure iam est acquisitum ab ecclesia. sed quia  est poenale, uidetur, quòd papa possit dispensare. An[article 9] contrahentes cum papa sint simoniaci, aut incurrant poenam iuris. Respondetur primò, quòd incurrunt peccatum simonię.  Secundò, quantùm ad poenas, Syluest. §. 19. post  Ioannem de Lignaris. c. 1. eodem tit. eo ipso quod ex  certa scientia scit & tolerat, dicitur, quòd limitandum est, quando simonia committitur cum  ipso papa, ut ab eo habeatur beneficium, eo sciente & consentiente, quia tunc scientia principis  hoc uitium purgat. Adria. quotl. 9. ac ult. ad quartum argumentum principale, dicit de contrahentibus cum papa, quod ubi expressè eximit eos, ne  incurrant, etiam incurrunt poenas illas. Et uidetur  etiam tenere Panor. c. 1 de simonia. & ca. extirpandę. de praebendis. Sicut in simili, ludens cum   ipso ad cozarium, super quo est lata sententia  excommunicationis, non uitiat sententiam, ut dicit Ioan. Andr. in regula, an licet. de regulis iuris. Palud. d. 25. q. 4. art. 1. tenet cum Syluest. quod papa uidetur dispensare. Caiet. 2. 2. q. 100. art. ulti.  tenet partem negatiuam, quod non licet praesumi uotum principis, nisi recta ratio suadeat: & hoc  modo suadet recta ratio, ut papa dispenset cum   illis. Imò contra uidetur argumentum, quia si  papa confert beneficium excommunicato &  scienter, non intelligitur dispensare cum illo, ut  in c. si sumus. de sententia excommunicationis, in Clementina. ubi dicitur, quòd papa communicans scienter cum excommunicato, non     intelligitur absoluere illum. Et glossa dicit, quod   etiam si participet in diuinis. Sed Caietanus dicit hanc suam sententiam non esse firmam. Certè uidetur quòd papa non intendat dispensare, quia intendit retinere pecuniam, quam profectò non potest retinere, nisi conferat beneficium. Et ideo teneo opinionem Syluestri.
  
   ¶ Dubitatur[article 10] an pro sepultura liceat aliquid  accipere. Et uidetur quòd sic, ex consuetudine  ecclesię. S. Tho. 2. 2. q. 100. art. 4. dicit, quod idem
        {S. Thomas.}
   est iudicium, quod de uasis sacris, & ideo terra uendi potest, non ratione consecrationis. Idem   tenet in 4. d. 25. Imò in c. abolendę. de sepulturis, dicitur, quod ius sepeliendi uendi non potest.  Vnde licet diuersae ecclesię habeant ius sepeliendi in eodem coemeterio, una non potest  uendere alteri ius suum. Primum dictum sancti Thomae intelligendum est, quòd locus  nondum consecratus in sepulturam uendi potest, duodecima, quaestione secunda, cap. aurum. Si uerò iam sit deputatus ad sepeliendum  humana corpora, uendi non potest ad sepulturam. omnia iura in necessitate licet uendere alteri ecclesiae. Hostiensis dicit, quòd  quicquid temporale datur uel permittitur,  ut electio sepulturae fiat, est simoniacum, prima, quaestione secunda, quia pio. & de pactis,  capite finali. Panormitanus in capite, apparentiam. de simonia, dicit quòd obseruari possunt laudabiles consuetudines, si tamen in  spirituali priùs conferantur, aliâs non est tolerabilis. tamen cauendum est, ne petant clerici aliquid pro sepultura. Sed possunt petere quòd seruetur consuetudo, & hoc pro officio sepeliendi. Et hoc dicit Syluest. §. 20. Puto,  quòd quando est consuetudo, quòd aliquid  detur pro loco sepulturae, ut notat Innocent.  in cap. apparentiam. pro quo est text. in l. priuilegia. cap. de sacrosanctis ecclesiis. ubi dicitur,  quòd ea, quae ab antiquo sunt solita ecclesiae,  & ministris tribui, non debent aliquo modo  impediri. Quantùm ad hoc, uidetur mihi eodem modo prohibitum esse accipere pro sepulturis, sicut pro aliis spiritualibus, siue hoc sit  de iure diuino, siue humano. Patet hoc ex cap.  abolendę ubi damnatur peruersa consuetudo  exigendi aliquid pro loco aut terra sepulturae.  Glossa tamen dicit, quòd licet clerici exigere  non possint, tamen laici sunt compellendi seruare antiquas conditiones. uel ex cap. ad apostolicam. ubi dicitur de funeralibus. & ca. cùm  in ecclesia. de simonia. Secundò dico, quòd seruare consuetudinem laudabilem tenentur laici, ut patet ex d. c. ad apostolicam. quāuis in c.  cùm in ecclesia. dicitur, quod nulla consuetudine  excusari potest, quòd aliquid pro huiusmodi  accipiatur, sed quòd non intelligatur, quòd  non possint recipere, propterea quia non est     magis spirituale, quàm sacrificium. Et eodem  tenore in d. ca. abolendae. & c. ad apostolicam.  &c. cùm in ecclesia. prohibentur exigere pro  funeralibus, pro benedictionibus nubentium,  & quibusdam aliis. Tertiò idem est iudicium  de exequiis & funeralibus, quantum ad hoc. Tamen Syluest. dicit ti. de simonia, §. 2. quòd pro  his, ad quae non tenentur, possunt exigere, aliâs  non facere, dũmodo egeant, & citat Archidia.  & Raymundum & Pisan. An[article 11] possit aliquis obtinere ius priuatum sepulturae, & quomodo. Syluest. de sepulturis. §. 3. dicit, quòd laicus non potest habere dominium sepulturae, quia loca religiosa non possunt esse in dominio alicuius.  Secundo, Habere possunt quantum ad usum pro  se, & suis sepeliendis, neque eis inuitis potest aliquis ibi sepeliri, nisi in necessitate. Tertio, Mortuo illo & familia illius, potest aliis  concedi usus illius sepulturę, quia mortuo usu  funerario, usus redit proprietario. Sed etiam  quarto idem dicendum de capellis. Quinto, Hoc  potest fieri ex concessione ecclesiarum. Sexto,  Pro hoc beneficio possunt ecclesię recipere dotem pro sustentatione, sicut pro aliis spiritualibus secundum consuetudinem laudabilem.  Et eodem modo sicut pro missa celebranda,  sed eodem modo debet abesse peccatum sicut  in aliis, sed solùm fit donatio ex utraque parte.
  
   ¶ Dubium de ingressu religionis, An[article 12] ille,     qui recipit ad habitum, debeat aliquid accipere pro ingressu religionis. S. Thom. 2. 2. q. 100.  ar. 3. ad quartum dicit, quòd si monasterium est  egenum, licet aliquid recipere ad sustentationem monasterii, addit Syluest. §. 15. quòd licet  exigere, & hoc S. Thom. dicit in 4. Si autem  sine grauatione monasterii potest recipi nouitius, simoniacum est aliquid exigere. Haec S.  Tho. & ita Syluest. absolutè tenet, quòd si egeant, possunt pacisci. Et est communis opinio,  licet contrarium teneat Supplementum & Rosea. Tertiò, Si autem monasterium est opulentum, omnino est simoniacum quocunque modo pacisci, secundum omnes doctores. Haec habentur c. quomodo. de simonia. & c. periculosa  destitutione religiosorum. lib. 6. ¶ Dubitatur, Si  [article 13] quis legat monasterio perpetuò 1000. aureos  ut faciat sacrum perpetuò, haeres dicit, Ego dabo beneficium simplex huius missae, & dimittatis legatum, an hoc sit licitum. Respondetur  quòd fieri non potest sine simonia, ut patet,  quia hoc est emere beneficium. Sed uidetur,  quòd papa potest in hoc dispensare: dico quòd  non uideo quomodo possit dispensare. ¶ Dubitatur de[article 14] mediatoribus, qui pro aliis constituunt contractus simoniacos. Syluest. §. 18. dicit, quòd easdem poenas incurrunt, & eodem  modo indigent dispensatione, ut absoluantur.  prima, quaestione prima. cap. statuimus. & cap.     si quis. de simoniacis. De matrimoniis etiam  est difficultas, quia datur pro spirituali aliquid  temporale. ¶ Dubitatur,[article 15] An dare pecuniam,  ut deponatur ab officio, sit simoniacum. Respōdetur ex superioribus, quòd uidetur quòd  non, quia est negatio uel omissio spiritualis  pro temporali. Sed econtra uidetur quòd sic,  quia retinet spirituale pro temporali. Quicunque autem praesumit non peccasse mortaliter, non incurrit poenas iuris. Excipio  quòd tenebitur ad restitutionem. Si tamen  facit pactum, & nisi excusetur ignorantia,  omnino tenetur restituere, & rescindere  contractum. De poena[[16]] suspensionis uide Syluest. titulo, suspensio. §. 7. Simoniacus suspensus in ordine ab executione illius ordinis, extra de simonia. cap. tanta. 18. d. c. eas. Imò ab omnibus ordinibus. Clemen. capientes. in de poenis. Neque dispensatur, nisi à papa, qui beneficium recipit simoniacè, suspensus est. in c. tanta. & in c. per tuas. ex Panorm. quòd si fit occultus per poenitentiam & renuntiationem, ministrare potest. Sed manifestus indiget dispensatione, trigesimasecunda, quaestione prima, §.  uerúm. Sed post poenitentiam episcopus potest dispensare. ¶ Dubitatur, An[article 17] dato quòd  pro spiritualibus non potest aliquid temporale recipere aliquis tit. emptionis aut uenditionis, an aliquo titu. spirituali possint esse media     ad aliquod temporale. Pro quo nota, quod  [article 18] triplex potest esse titulus recipiendi temporalia  mediantibus spiritualibus, ut dicit Caiet. 2. 2.  in sua Summa. Primus, qui comprehendit communem contractum sub se inducentem obligationem legalem, & iste est omnino simoniacus & prohibitus, ut suprà dictum est. Secundus est sustentationis ministrorum. Tertius est  locationis operum & conductionis. Et de isto  tertio uertitur dubium, quia locatio est quodammodo species emptionis & uenditionis.
  
   ¶ Vtrum[article 19] licet clerico locare operas suas in  administratione rerum spiritualium? Pro cuius quaestionis solutione nota, quòd duplices  operae, uel duplex labor inuenitur in administratione spiritualium. Quidam est necessarius  labor ad ipsam administrationem spiritualium,  imò est ipsamet administratio, ut dicere horas, celebrare missam, cantare in choro. Et aliae   sunt operae, quae accidentaliter occurrunt, ut  ire iter unius diei ad celebrandum, uigilare ad  aliquod spirituale faciendum. Et de istis operibus secundi generis non est dubitandum, quin  ratione illarum possimus aliquid exigere. Et  est sententia omnium doctorum, quòd licet  locare tales operas, & exigere pecunias pro tali labore. Eodem modo, sicut si quis faceret sumptus eundo ad administrandum uel celebrandum   sacramentum, posset pacisci de expensis, dummodo in aestimatione illarum non habeatur  respectus ad spiritualia. Hoc patet, quia illae   operae sunt purè temporales, & per accidens,  & impertinenter se habent ad administrationem spiritualium. de quo Caiet. 2. 2. quęst. 100.  art. 3. Sed de operibus & labore primi generis  est maius dubium, & pro parte affirmatiua uidetur, quòd liceat illas locare, quia sunt temporalia, ergo ratione sui poterunt locari aut  uendi. Praeterea quia sacerdotes locant se ad  celebrandum per menses, aut annum, & hoc  ecclesia approbat, ut patet ex c. significatum.  de praebendis. Praeterea quia cantores in ecclesia locant operas suas. Confirmatur, Nam calix  licet sit consecratus, potest uendi ratione temporalis, q est in illo, ergo celebrandi aut orandi labor, licet habeat annexam spiritualitatem,  potest locari. In contrarium est, quia si tales  operae uendi possent, cùm omnia ecclesiastica  constent ex operibus, sequitur quòd omnia  ecclesiastica essent uenalia, & sic poterit uendi   administratio sacramentorum, sicut & calix.  Praeterea si ministro debetur temporale ratione laboris & operum, ergo non debetur stipendium ratione sustentationis in administratione spiritualium, seu ratione ipsius spiritualis quod ministrat: esset enim irrationale, si acciperet duplicem mercedem: & esset simile, sicut  si sutor uelit pro calceo pretium, & aliam mercedem pro opera conficiendi calceum. Praeterea est contra definitionem simoniae, qua dicitur, quòd est emere, aut uendere spirituale, aut  spirituali annexum: sed istae operae sunt annexae spiritualibus. ergo uendere illas est simoniacum.  Nam si unum uendas, & alterum intelligitur  quod uendidisti. De hac quaestione sunt quidem uariae sententiae doctorum. Et de parte  quidem affirmatiua, secundum quòd licet locare operas, & recipere aliquid pro labore, uide Altisiodor. 3. p. q. penult. & de eleemosynis.  & Bonauent. 4. d. 4. q. ultima, & Richard. eadem   d. q. 2. ubi dicit, quòd Episcopus recipiens salarium iuxta capitulum, cum sit Romana. respicit intuitu laboris, & consequenter dicit,  quòd clerici dicentes psalterium pro mortuis,  non peccant recipiendo pecuniam pro suo labore, licet quaest. 3. excipiat labores in administratione sacramentorum. Eiusdem sententiae uidetur Armacha. lib. 10. ubi dicit, quòd  pro laboribus licet recipere pecuniam. Idem  tenet glossa in cap. significatum. de praebendis,  ubi dicitur, quòd licet locare operas & recipere mercedem pro labore. Et Panor. eodem cap.  ubi reprobat Innocent. & Hostiens. qui contradicunt. Et probant ex c. finali 2. quaest. 2. &  ex concilio Agathensi, ubi dicitur, Clerici stipendia sanctis laboribus debita, secundum seruitii sui merita, à seçularibus consequantur.     Eandem uidetur tenuisse Hostiens. in summa  post Gofredum, titulo de simonia, §. qualiter  committatur. Hoc tenet Adri. quotlib. 9. idemq́;  habet expressè Maior. 4. distin. 25. quaest. 6. ubi  inter modos legitimos recipiendi aliquid temporale pro spiritualibus, ponit duos. Vnus est  pro sustentatione, & alius pro labore celebrandi. Sed his non obstantibus sit conclusio,  ¶ Non[article 20] plus licet locare operas in administratione spiritualium, quàm ipsa spiritualia, neque   licet aliquid recipere pro labore spirituali magis,  quàm pro ipso spirituali. Haec est summa Durand.
        {Durand.}
 4. d. 25. q. 1. & Palud. 4. ultima, & Caietan.
        {Palud.}
   2. 2. q. 100. & in sua Summa. & Syluest. de simo-
        {Caiet.}
nia, §. 9. & citat glo. c. ultimo extra. ne praelatus
        {Syluest.}
   uices suas. &c. finali de pactis. Ex quo habetur,  quòd ubi cessare debet conuentio, non licet  locare operas. Idem tenet Aliacus tractatu de  simonia contra Cancellarium Parisiensem, & dicit nullum antiquorum, oppositum tenuisse.  Et etiam expressa Summa S. Thom. 4. dist. 5. q.
        {S. Thom.}
   3. art. 2. glossa 2. in corpore. ubi circa actus spirituales distinguit. Aliqui enim sunt actus spirituales ex primo, quia scilicet procedunt à potestate spirituali: sicut celebrare & administrare sacramenta. Alii sunt spirituales solùm ex  parte finis: sicut docere, quod terminatur ad  scientiam, uel ueritatem spiritualem. Et dicit,  quòd in secundo genere operum licet locare     operas, non autem in primo: sed solum licet  accipere aliquid in sustentationem. & idem ad  literam ponit quotl. 3. q. 6. & eadem uidetur  sententia eius 2. 2. q. 100. ubi nunquam ponit aliud  per titulum recipiendi aliquod temporale pro spirituali, nisi ratione sustentationis. Probatur  conclusio, Quia talis labor, & operae sint spirituales, & nullo modo temporales: sicut sanare  infirmum, mundare leprosum ex sua natura  sunt temporalia, tamen si procedant ex gratia  spirituali, spiritualia reputantur in materia simoniae, & ideo non possunt uendi, ut patet  Matth. 10. Gratis accepistis, gratis date. & dixerat, Infirmos curate. Pręterea talis, qui locat  operas, non gratis administrat. ergo est simoniacus. Probatur antecedens, Quia cùm administratio non fiat nisi per illas, imò reuera non est  aliud administratio spiritualis, quàm ipsę eaedem   operae, si non gratis datur administratio. Confirmatur. Pictor non diceretur gratis dare imaginem, si ita exigeret pretium operarum illarum.  Et profectò similis uidetur sycophanti dicere,  quòd gratis quis celebrat missam, sed exigit  pretium operae & laborum: sicut si artifex dicat  se gratis dare opus, exigeret tamen laboris pretium. Praeterea minister tenetur gratis dare  quantum poterit spiritualia, sed recipiens sustentationem posset non recipere pretium laboris. ergo si exigat, non dat gratis. Hoc enim     est gratis dare, nihil recipere, sine quo posset  ministrare, aliàs facit contra praeceptum domi  ni dicentis, Gratis date. Praeterea arguit Caiet.  Quia minister spiritualis est delegatus à Christo, neque licet eis plus accipere, quàm illis à  Christo constitutum est: sed dominus primò  dicit, Gratis accepistis, gratis date. Et postea,  ut Paulus refert, ordinauit, ut qui euangelio  seruiunt, euangelio uiuant. ergo nullo alio titulo licet accipere aliquid temporale, nisi ratione sustentationis. Pręterea ratione spiritualis administrationis nullo alio habito respectu  ad laborem debetur ei illud pretium. ergo pro  uno opere debetur ei duplex merces, quod est  omnino iniquum. Praeterea si aliquid temporale est annexum spirituali, si illud temporale  uendatur, debet aestimari quod ex se est, nullo  habito respectu ad spirituale, ut patet de calice.  Sed labor & operae in administratione spiritualium nullius pretii & aestimationis sunt per  se, neque aliquis daret aliquid pro illis nisi ratione spiritualis adiuncti, ergo ratione illorum nihil potest exigi. Caieta. ponit regulam,  quòd res composita ex spirituali & temporali,  si temporale sit principale, uendi potest sine  scrupulo, ut patet de calice, & de patrimonio,  cui est annexum ius patronatus. Sed si econtrario spirituale sit principale, res illa non potest uendi, etiam ratione temporalis in ea contenti. Et quia in administratione rerum spiritualium principale non est labor, ideo operae non possunt uendi. Et ita communiter dicunt Summistae. Sed nescio si aliquid est temporale coniunctum cum spirituali, quare uendi non potest, siue sit magis, siue minus principale, neque de hoc datur aliqua ratio, saltem stando in iure diuino: quia cum sit temporale, non est prohibitum uendi iure diuino. Et ideo melius uidetur, ut dictum est,  quòd illae operae & labores non sint temporales, neque magis neque minus principaliter,  sed purę spirituales, ut in proposito loquimur.  & per hoc patet solutio ad primum argumentum. Ad secundum respondet Caietanus,  quòd licet ita sit, ut dictum est, quòd non liceat locare operas necessarias in administratione temporalium aliàs spiritualium, tamen  ratione circunstantiarum & accidentium, quae   concomitantur ipsam administrationem, licet aliquid accipere, & pacisci de illo, & sic  presbyteri possunt pacisci de pensione. Nam  illic est uinculum & obligatio libertatis, & alia  grauia, ad quae non tenentur, & ratione illarum possunt facere pactum. Et sic intelligitur cap. significatum. hoc est, probabiliter &  rationabiliter dictum, sed non caret calumnia.  Si enim hoc est uerum, semper potest minister  locare seipsum cum obligatione audiendi confessionem, aut praedicandi etiam ad unum  diem, aut plures, quia etiam est uinculum &  adeptio libertatis ad quae non tenetur. at de  hoc dicam inferius. Ad tertium argumentum  patet etiam ex dictis: à cantoribus enim in ecclesia non quaeritur aliquid spirituale, sed potius temporale, quod est musica illa, & amoenitas uocum, sicut ab organista, & ideo illis licet locare operas suas. Quod etiam patet, quia  nihil refert, an illi sint clerici, nécne. Vnde constat, quod non uenditur spirituale, neque emitur. Panor. in c. suam. de simonia, recedit à prima  opinione, quam tenuerat in capitu.  significatum. & reprehendit dominum Andream, qui dicit,  quòd non licet accipere  aliquid pro spiritualibus, bene  tamen pro labore.  
  
  
  
[ *De arte magica* ]
        REVERENDI PATRIS F. FRANCISCI A VICTORIA  Relectio  DE ARTE MAGICA.
     Locus relegendus est,  Non declinetis ad Magos, nec ab ariolis  aliquid sciscitemini. Leuit. 19.  
  
     SVMMA.
  -    1 Magia ars an omnino sit, hoc est, an inter mortales  sit ars, uel facultas aliqua ad uidendum, & faciendum  opera illa mirabilia, quae de magis scribuntur, &  circunferuntur.  
  -    2 Magicorum opera, & mirabilia quae referuntur, quòd  corum plurima sint falsa, conficta, & ex hominum  uanitate credita.  
  -    3 Magorum opera, quòd non omnia sint uana, & conficta.  
  -    4 Magica ars, esto quòd sit alicuius efficaciae, an tota  eius uis uersertur circa illusionem sensuum, & imaginationis, ita quòd ex parte rei nullus sequatur effectus, nec sint entia uera, & naturalia, quae à magicis  fiunt, sed solùm praestigium, & illusio oculorum.  
  -    5 Magorum facta licet nonnulla fiant solum per illusionem, & praestigia sensuum, quòd tamen quaedam  in re, & secundum existentiam fiant, ostenditur.  
  -    6 Magorum mirabilia opera, an sint omnia opera naturalia, hoc est, ex causis merè naturalibus, & non  dependentia à substantijs separatis.  
  -       7 Magia aliqua, quòd dici possit naturalis, & sine commercio alicuius substantiae spiritualis.  
  -    8 Magiae studiosi qui fuerint, recensetur.  
  -    9 Magica ars alia, praeter naturalem, quae non uiribus  & causis naturalibus constet, sed potestate aliqua, &  uirtute immateriali, & separata nititur, quòd non sit  dubium quin reperiatur.  
  -    10 Daemon malus, an sit operum magicorum author, uel  an referenda sint potius in bonos angelos, uel in ipsum  Deum omnipotentem. Et an omnino sint daemones.  
  -    11 Daemones esse, quòd etiam stando in recta, & legitima  Philosophia, nullo modo sit negandum.  
  -    12 Opera eadem, uel similia, quòd fiant per artes magicas, & per gratias gratis datas.  
  -    13 Opera aliqua quòd fiant à magis, quae nullo modo fiunt  per gratias, & econtrariò.  
  -    14 Magi, quòd nihil operentur, aut potestate diuina, aut  angelica.  
  -    15 Magi, quòd in suis operationibus nonnunquam utantur facultate solum naturali.  
  -    16 Magorum operationes supra facultatem naturalem,  quòd malorum daemonum potestate, & uirtute fiant.  
  -    17 Animae defunctorum, maximè quae sunt è numero  damnatorum, an se misceant artibus & operibus magicis.  
  -    18 Magi, an possint miracula facere.  
  -    19 Magi, quòd non possint miracula facere, probatur.  
  -    20 Magi, an possint cogere daemones pro suo arbitrio.  
  -    21 Daemones, quòd cogi possint aliquando, & cogantur  ab hominibus.  
  -    22 Daemones quòd ab angelis cogi possint, & aliquando  cogantur.  
  -       23 Daemones ut uirtute diuina coërceantur, aut angelica, quod multùm refert, quibus uerbis, aut signis homines utantur.  
  -    24 Verba nulla, nec exorcismi, quòd non habeant efficaciam infallibilem ad cogendum daemones, & arcendum illos, ita ut semper sortiantur effectum suum.  
  -    25 Magi, quòd aliquando possint cogere daemones.  
  -    26 Magi quomodo possint daemones cogere, & non alio  modo.  
  -    27 Magi, quomodo habentes foedus cum aliquo daemone  principali, possunt cogere inferiores daemones, non  autem ipsum principalem daemonem. Et quid si non  habeant tale foedus.  
  -    28 Magorum tota opera, & efficacia in quo fundetur.  
  -    29 Daemones superiores, an habeant aliquam potestatem  in inferiores.  
  -    30 Daemones superiores, quòd possint cogere inferiores.  
  -    31 Daemon superior, an & quomodo possit inferiorem  daemonem tenere alligatum annulo, aut imagini.  
  -    32 Magi, an uirtute daemonum possint corpora localiter  transmutare, hoc est, per multa terrarum spatia, summa (ut ferunt) celeritate.  
  -    33 Daemones, & magi, quòd uirtute daemonum possint  mouere, & transferre corpora de loco ad locum.  
  -    34 Magi an possint pro suo arbitrio immutare corpora,  alterando secundum qualitates, immittendo, & contra sanitatem praestando.  
  -    35 Daemones, & magi, quòd uirtute daemonis non possint immediatè imprimere in rebus naturalibus, &  materialibus aliquam formam, ut calorem, frigus,  morbum, aut sanitatem.  
  -    36 Magi, quòd uirtute daemonum possint mirabiliter     transmutare materiam, & naturas corporales, applicando semina rerum, & actiua passiuis.  
  
  
   QVoniam in principio secundi senten. quem circa finem huius anni  interpretamur, agitur de natura, &  potestate angelorum tam bonorum, quàm malorum, & potestas malorum angelorum inter mortales plurimùm, ut opinio  est, exercetur per magos. Ideo constitui hanc  relectionem de magica habere. Et tota disputatio habebit duas partes. In prima tractabitur  de potestate & facultate magica. In secunda de  licentia & iniquitate magicę artis, hoc est, quatenus, & quantum liceat, aut non uti magicis artibus. Et ut scholastico ordine ex more procedamus, prima quęstio sit, An[article 1] omnino sit magica. Hoc est, an sit inter mortales ars, uel facultas aliqua ad uidendum, & faciendum opera illa  mirabilia, quae de magis scribuntur, & circunferuntur: an prorsus omnia illa sint uana, & conficta ab impostoribus, & maleficis, & falsò  credita à uulgi leuitate, & uanitate, ut quidam  putant. Et uidetur quod omnia illa sint uana & fabulosa. Primò, quia si fidem habere uolumus iis,  quae de magis referuntur, eadem opera credemus  ea quę de Circe, & Medea, & aliis famosissimis  magis prodita sunt, ut quod non solum Poëtę, sed  Varro narrat socios Diomedis in aues conuersos, quae longo tempore pòst circa templum Diomedis uolabant: quod socios Vlyssis Circe mutauit in  bestias, & quòd Arcades quodam stagno traiecto conuertebantur in lupos. Et quòd alii de  Medea scribunt, Aesonem socerum à senectute in iuuentutem reuocasse, & iunctis draconibus per aëra uolasse. Credemus item mensam  Solis, quam, teste Hieronymo, Apollonius ut  uideret, uenit in Aethiopiam, in qua epulae singulis diebus ponebantur sine humano ope, &  multa his similia. Quòd si haec pro fabulis habemus, non est quare credamus, & recipiamus  alia, quae de magicis traduntur, istis nihil probabiliora, neque minus absurda. Quae enim maior ratio est, ut credamus opera Zoroastris, &  aliorum, quàm Circes, aut Medeae? Nec satis est  allegare authoritatem famae aut antiquitatis.  Multa enim similia multis seculis credita & celebrata sunt, quae tamen à uiris sapientissimis  pro uanis & falsis habentur. ut de Phoenice nominatim dicit Herodotus, de qua pulchrum miraculum celebratum, scilicet, nunquam eam quenquam mortalium uidisse, nisi in pictura, est certum. Et confirmatur. Nam ex miraculis, quae   uulgo narrantur, perquàm pauca ad ueritatem  reducuntur: multo magis credibile est oĩa, quae   de magicis iactantur, ludibria esse, & prorsus  conficta. Nec ego in quenquam hominem fide dignum incidi, qui aliquid magicum se uidisse aut  pro comperto habere affirmaret. Secundo, Nam     non minor fama & opinio obtinuit de arte alchimistica, quae montes aureos profitetur, &  promittit, de cuius tamen uanitate, & irrito conatu, nemo est ita bardus, qui dubitet. Vnde  non maior fides uidetur habenda magis, quàm  alchimistis, qui spondent quas non praestant  diuitias, ut ait Ioan. 22. in extrauag. spondent.  Tertio, Magi promittunt diuinationem futurorum, quam tamen neque habere neque praestare  possunt, ut certum est, & statim disputabitur:  aliâs essent dii. Esa. 41.
        {Esaiae 41.}
 Annuntiate quae uentura sunt in futurum, & dicemus quia dii estis uos.  Ergo pari ratione credendum est, magos alia polliceri, quae implere non possunt. Ad hanc quaestionem non desunt uiri docti, qui totam magicam non tanquam superstitionem seu superstitiosam, sed tanquam falsam, & uanam atque  impostricem condemnent, & nullius usus, aut  efficaciae affirment, inter quos est Plinius multis locis. Sed peculiariter lib. 3. c. 1. & profecto  magno argumento. Multi enim uiri, & magni,  & potentes cùm magicis studiis operam summo  studio dedissent, nihil tamen facultatis, aut efficaciae supra alios homines consequuti sunt.  Inter quos fuit princeps Nero, qui huic arti  ualidissimè incubuit, cui non opes defuere, non  uires, non discendi ingenium, ad quem Mithridates Armeniorum rex uenerat, & magos secum  adduxerat, & technis, & ceremoniis eum initiauerat: & tamen cùm regnum ei Nero daret, hāc  ab eo recipere artem non ualuit, proinde tandem  tāquam uanam, irritam, & intestabilem reliquit.  Idem de Iuliano apostata legitur. Neque est credibile homines minoris facultatis & fortunae   consequutos quod tanti uiri tenere non potuerunt. Siue enim magicae opes & uires naturales  sunt, nihil afferri potest probabile, quare Nero,  & Iulianus non sunt adepti facultatem, quam  tantoperè affectabant, & nullo pretio non redimissent. Si autem dęmonum uirtute & potestate  abutuntur, nescio cur dęmones humani generis hostes operam suam praestare noluerint summis religionis hostibus, per quos nocere tantùm poterant, quam postremis hostibus tam  facilè praebere dicuntur. Sed quia ista sententia  nec nihil, nec totum dicit, sit prima propositio,  Eorum[article 2] quae de operibus magicis, & mirabilibus referuntur, longè plurima sunt falsa, & conficta, & ex uanitate hominum credita. Probatur  primo, Quia paucissima ex omnium hominum  memoria referuntur, aut producuntur in historia à fide dignis, ut uidere est apud nobilissimos historicorum, Diodorum, Herodotum, Pompeium, Liuium, Plutarchum, Valerianum, qui  sine dubio, si quid de huiusmodi admirabilibus pro comperto habuissent, in historia referre  non neglexissent. Et secundo item mirum est,  cùm ex omnibus artibus semper perseuerat aliquod opus, ut statuae, & imagines à nobilibus  pictoribus, & sculptoribus, ab architectis nobilibus insignia aedificia, magicae uerò artes  nulla imago, nullum pignus, aut uestigium habetur ex tanta multitudine imaginum, statuarum, &  annulorum, quos illi quotidie fabricare dicuntur.  Promittunt quidem magi miracula, & portenta, sed parturiunt montes, & nascitur ridiculus  mus. Secunda propositio, Non[article 3] omnia magorum opera sunt uana & conficta. Ista conclusio manifestè probatur authoritate Scriptu  rae, ut patet de magis Pharaonis, qui uirgas  suas conuerterunt in dracones. Exod. 7. & de
        {Exod. 7.}
   maga, quae suscitauit Samuelem, 1. Regum 18.
        {1. Reg. 18.}
   Item secundò, interdicitur magia iure diuino, ut patet in themate relectionis. Et Leuitic. 20. indicitur poena mortis, si quis ad  magos & ariolos declinauerit. Et in iure ciuili est capitale, ut patet in C. de maleficis. l. nemo. l. nullus. l. culpa. Item in iure canonico 26. q.  5. per totum. Non autem ita seuerè interdiceretur,  si ars esset solum otiosa, & uana, & non esset  efficax & perniciosa. Item Psal. 57. Sicut aspidis surdae & obturantis aures suas, quae non exaudiet  uocem uenefici incantantis sapienter. Ex quo  patet, quod incantatio habet aliquam efficaciam. Item  Matth. 24. Surgent pseudochristi, & pseudoprophetae, & dabunt signa, & prodigia, neque alia  gratia, aut arte, nisi magica. ergo. Et ut non deuoremus & rapiamus sine delectu omnem historiam, & totum uulgi rumorem, tamen intemperantis, & impudentis esset pernegare nōnulla magiae opera mirabilia, quae uiri graues literis mandauerunt, ut Cicero cum aliis locis, tum  lib. de diuinatione: quędam etiam & Liuius, &  Valerius, & alii nobiles authores, & ut Aris. ait,  quod famam obtinuit non est omnino falsum. Et  Porphyrius dicit ita notum esse magorum artificium, & supra mortalium conditionem opera  quaedam fieri, ut probatione non indigeant. Et ut  omnia cessarent, satis est, quod de mulieribus  nostris quotidie pro certo inuenitur dilas Bruxas. Argumenta etiam in contrarium persuadent  primam propositionem. Sed ad illud de Diomedis & Vlyssis sociis respondet August. 18. de  ciuitate Dei, transformationes illas, de quibus  Varro loquitur, non esse secundum ueritatem, sed  secundum apparentiam per aliquod pręstigium,  phantasia hominis per aliquam speciem mutata: ut etiam dicit S. Tho. de potentia. q. 6. art. 5.
        {S. Thom.}
   ad 6. ¶ Sed ex hac solutione erit secunda quaest.  Dato[article 4] quòd ars magica sit alicuius efficacię, an  tota eius uis uersetur circa illusionem sensuum, &  imaginationis: ita quod ex parte rei nullus sequatur effectus, nec sunt uera, & naturalia, quae   à magicis fiunt, sed solum fit praestigium, & illusio oculorum, & sensuum, sicut August. dicit de  Diomedis & Vlyssis sociis. Et uidetur quòd     omnia magorum opera sint huiusmodi. Nam &  de opere magorum, qui serpentes fecerunt, est  opinio in glos. Rabani, Exod. 7. quod non fuerit  uera conuersio uirgarum in serpentes, sed solum per aliquam pretiosam illusionem. Et ideo  Augu. ad Simplicianum ponit tāquam probabile de illa suscitatione Samuelis, quòd non  fuerit uera, sed aliquod phantasma, & illusio  imaginaria diaboli machinationibus facta. ergo  idem potest existimari de aliis omnibus magorum operibus, si de his, quae in Scriptura habentur, ita putatur, & creditur. Item secundo arguitur uehementer ex c. episcopi. 26. q. 5. ubi refertur, quòd quaedam mulieres sceleratę daemonum   illusionibus, & phantasmatibus seductae, credunt se cum Diana nocturnis horis, uel cum Herodiade, uel cum innumera multitudine mulierum equitare super quasdam bestias. Et sequitur  quòd sacerdotes per ecclesias sibi commissas populo Dei omni instantia praedicare debent, quod   nouerint haec omnia falsa esse, & non à diuino,  sed à maligno spiritu phantasma mentibus fidelium irrigari arbitramur. Ex quo loco uidetur determinatum, quod ea, quae fiunt à maleficis,  non sunt uera, & realia opera, sed tantum phantastica, & praestigiosa. Si enim ea, quae faciunt, aut  patiuntur maleficae mulieres istae, quas nostri  bruxas, Latini lamias, seu striges appellant, omnia sunt phantastica, & per illusionem sensuum      nihil est, quare non idem reputemus de aliis magorum operibus. Item tertio, Idem uidetur ex  historia. Refert enim Caelius passerẽ quendam  inter magicae uanitatis sectatores prima nocte  consueuisse refertissimum repente conuiuium  hominibus discumbituris praemonstrare, mox  ubi cubitum fuisset, euanuisse omnia, ita ut nihil omnino uiseretur. Et simile quiddam uulgò  fertur de illo Marchione Santillanae. Nec dubium est, quin epulae illae, & apparatus ueri non   essent, sed tantum oculorum praestigia, & illusiones. Item confirmatur ex eo, quod uulgo  dicunt, Bienes del trasgo. nunquam enim uerum   thesaurum praestat, sed tantisper sub specie auri  relinquit carbones. Confirmatur secundo ex  ipso nomine magorum. uocantur enim omnes  praestigiatores. ¶ Ad hanc quaestionem sit[article 5] prima propositio & unica. Eorum quae à magis  fiunt, licet nōnulla fiant solum per illusionem  & praestigia sensuum, quaedam tamen in re, &  secundum existentiam fiunt. Prima pars probata  est sufficienter. Secunda autem probatur. primo authoritate Augu. 3. de trin. c. 7. & 8. & 33.
        {Augustin.}
   quaestionum. q. 79. ubi expressè asserit, magos  Pharaonis uerè conuertisse uirgas in serpentes.  Et satis uidetur constare ex historia, quę postquam narrauit, quòd Aaron conuertit uirgam  in serpentem, subiiciat, quòd malefici fecerunt  similiter, proieceruntq́; singuli uirgas suas, quae      uersae sunt in dracones. Et ita tenuit Sanct.  Thom.
        {S. Thom.}
 de potentia. q. 6. art. 5. ad 8. licet Rapinon  de uerbo mirifico contrarium sentiat. Et expressè Origenes super Marcum, hom. 13. tenuit
        {Orig.}
   cum beato Augustino. Item uidetur probari  ex illo etiam Psal. 57. Sicut aspidis surdae, &c.  Ex quo loco uidetur, quòd incantatores uerè  faciunt serpentes, & habent effectum circa illas. Item probat S. Tho. de potentia. q. 6. art. 10.  quòd aliquando in incantationibus audiuntur  uoces magorum ab omnibus circunstantibus,  quod fieri non posset per pręstigium, & solum  immutationem imaginationis, quia talis immutatio (ut ait S. Tho. lib. 3. contra Gen. c. 104.  & uerum est) non fit integris & solutis sensibus exterioribus, sed in dormientibus, uel qui  raptum & ecstasin patiuntur, ut experientia docet. Vnde cùm ea, quę à magis fiunt, uideantur  nonnunquam, & audiantur solutis sensibus  exterioribus, signum est, quòd uerè fiunt, &  non secundum apparentiam. Et confirmatur,  quia Peripatetici negantes aliquid fieri à magis  quod excedat facultatem causarum naturalium,  ut infrà dicemus, tamen non audent negare huiusmodi mirabilia uerè fieri à magis: quod tamen multum intererat ad opinionem suam  tuendam: sed conuicti sunt historia, & experientia rerum. Ad argumenta autem facta in  contrarium de sociis Vlyssis, & de suscitatione     Samuelis &c. dicemus inferius, & ibi uidebitis  quid de illis habeatur. ¶ Tertia quęstio, quae   sequitur, superior est, An[article 6] mirabilia opera  magorum sint omnia opera naturalia, hoc est,  ex causis merè naturalibus, & non dependentia à substantiis separatis. Et uidetur quòd possint omnia esse naturalia. Nam primùm omnium   non est sufficiens argumentum, quòd non sint  naturalia, quia sunt inconsueta, & pręter solitum cursum naturae. Vt si quis re uera per alchimię artem uerum aurum faceret, certe aliquid insolitum faceret, & fortasse hactenus  infectum: nullus tamen negaret opus esse naturę: Vnde uidetur rudis, & imperiti ingenii  statim damnare opus insolitum, quantumuis  mirabile, & referre in daemonum potestatem.  Item secundo magi operantur adhibitis certis  rebus naturalibus & materialibus. Item sub  certo situ, & constellatione astrorum, & fabricantur suas imagines, & annulos, non ex quauis, sed ex certa materia, & obseruatis punctis, & motibus astrorum, quae omnia frustra  fierent, & adhiberentur, si effectus expectarentur à uirtute substantiae separatae, & non à causis naturalibus. ergo uidetur dicendum, quòd  opera magorum sunt naturalia. Ad hanc quaestionem Hermes Trimegistus, ut refert August.  8. De ciuitate Dei, contendit, quòd omnia opera magorum fiant uirtute naturali, & maximè     uirtute caelesti, nec oportet ex operibus istis  sumi argumentum substantiae separatae. Et  eadem est communis sententia Peripateticorum. Vnde Alexander in libro de magis hanc  opinionem multis uerbis defendit, & confirmat. Ad cuius probationem duo fundamenta praemittit. Alterum, quòd uirtus caelestis,  licet non formaliter, sed uirtualiter est uirtus  omnium elementorum & mistorum, & habet  efficaciam omnium illorum. Alterum, quòd  multa possunt fieri concursu multarum causarum naturalium, quae ab una tantum fieri non  possunt, ut manifestè constat. Ex quibus fundamentis infert, quòd nihil obstat, quominus  credamus, quòd in imagine, uel statua, uel  annulo astrologico fabricatis, & compositis  ad certam influentiam, & positionem stellarum sit uirtus, & efficacia ad aliquos effectus,  ad quos oportet concurrere multitudinem causarum inferiorum. Et similiter quòd adhibitis  certis, & paucis seminibus, & causis naturalibus sub certò situ, & concursu stellarum, &  astrorum, sequatur subitò opus, quod aliâs exiget grande temporis spatium, & concursum  plurium causarum inferiorum. Vt exempli gratia, Si magus usus imagine uel annulo conuerteret subitò argentum in aurum, aut ex uirga  faceret serpentem, ut magi Pharaonis fecerunt, non est quare negemus opus prorsus     esse naturale. Si enim aliquae causę naturales  conuertere possunt quamuis materiam in aurum aut serpentem, certè nihil inopinabile est,  quod influentia caelestis opportunè adhibita,  suppleat uicem omnium aliarum causarum.  Imò inquit Alexan. mirum magis esset, si substantia separata posset talis effectus influere,  cùm nullam habeat proportionem ad tales effectus, non plus quàm ignis ad producendum  aquam. Addunt Peripatetici, & fautores eorum,  historias in confirmationem suae sententiae.  Vnde Danasc. referente Caelio scribit Sarcham  Indorum principem annulos septem compegisse,  ac septem stellarum nominibus praesignasse, quibus mirifica opera ederet, quos etiam Apollonius tyrannus dono ab eo accepit, quorum beneficio contigisse, Apollonium iuuentae nitorem prętulisse, & conseruasse, quamuis annum  centesimum iam excessisset, cùm diebus singulis singulos annulos gestaret secundum dierum & planetarum nomina. Tertio, neque  putant prorsus absurdum Gygis annulum illum  Platonis credere, cuius & Cicero in officiis &  Gregorius Nazanzenus in Monodia, naturalem meminit fuisse, & magorum artificii egregium opus, quem cùm Gygis gestaret, quando  uideri nolebat, paleam intra digitum uertebat.  Qua ratione cùm in Lydorum regiam penetrasset, regem cepit, seq́ue regem constituit.     Quarto, Ad huius fidem opinionis etiam facit,  quòd Philosophi non reiiciunt imagines quas  uocant astronomicas, quas adhibent etiam  in curatione membrorum, seu morborum,  inter quos unus fuit Marsilius Ficinus, qui inter medicamenta naturalia imagines ponit  astronomicas, ut uidemus uulgò annulos ferreos gestari ad certam stellarum positionem  fabrefactos, quos putant certis aegritudinibus mederi. Sed pro determinatione quaestionis quaedam in medium afferenda sunt, sitque  prima propositio, Aliqua[article 7] magica potest  dici naturalis, & sine commercio, & concursu alicuius spiritualis. Ante probationem  quaestionis nota unum argumentum, quod  remanet pro fulcimento illius opinionis. Nam  Vuicleff. etiam de statu innocentiae, cap. quarto, ut refert Vualdensis, de sacramentalibus  dicit, Adam habuit notitiam ad nominandum secundum proprietates naturales naturas sibi subditas, sub quibus nominibus homini naturaliter obedirent, & huic reseruantur reliquiae potestatis innocentiae in uocibus  exorcistae, & naturaliter incantantis, & ad  hoc credo uoces (inquit) Hebraeas habere maiorem efficaciam. Hoc iam uiso, pro probatione conclusionis, & eius declaratione est  notandum, quòd nomen magiae de se non  importat artem aut facultatem extra uel supra     omnem uirtutem & efficaciam causarum naturalium. Hoc patet, quia si hoc esset de ratione uel significatione magicae, non relinqueretur locus dubio, aut disputationi, an effectus & opera magorum possint esse à solis  causis naturalibus, quae tamen quaestio fuit  multum iactata inter Philosophos, & adhuc  sub iudice lis est. Sed uidetur nomen magicae   à principio receptum pro arte & facultate ad  efficiendum & patrandum opera occulta, &  mirabilia, non solum extra solitum rerum cursum, sed supra hominum opinionem, & captum. Hoc supposito, probatur conclusio  primo, Pauci hominum cognoscere possunt,  cùm nec sensu possint comprehendi, nec aliqua ratione inuestigari. Ars ergo, & facultas  huiusmodi rerum & uirtutum merito magica  dici potest, quia sit effectrix, & operatrix huiusmodi operum, & effectuum, quorum ratio comprehendi, aut intelligi mente non  possit. Vnde si magnetis usus uulgo ignotus  esset, & aliquis recens primum ostenderet,  magus uulgo putaretur, & haberetur: esset  enim admirabilis, & incredibilis operis author, & effector. Vnde Augustinus 21. De
        {August.}
   uit. capit. 4. tanquam pro miraculis refert se  uidisse annulum ferreum à magnete pendentem, qui rursum secundum annulum traxit,  & ille rursum secundus tertium, & sic usque     ad certum numerum, ut uelut catena texeretur  Et item aliud mirabile scribit se accepisse à  coëpiscopo Seuero, uerti scilicet uirgam ferream super argentum concitatissimo cursu, cùm  aliquis magnetem infra moueret, quod opus  nunc iam nemo miraretur, cum iam uulgata sit  uirtus & efficacia. Sed illud mirabilius, quòd  idem asserit magnetem non rapere ferrum, si  iuxta eum adamas ponatur, & si rapuerit, remittere. Itaque non uidetur magica naturalis  esse, nisi quaedam pars secretioris & reconditioris Philosophiae, quae si notior fiat, & in  consuetudinem uenire incipiat, non solum  uulgi, sed etiam philosophorum desinit uideri & uocari magica, sed cum aliis artibus annumeratur. Item dici potest de arte alchimiae,  quae si ars est (quod ego non credo) magica dici   potest, cum sit secretum & mysterium doctissimis & peritissimis philosophorum ignotum.  Probatur secunda conclusio, Quia non est dubitandum (in quo Alexander rectè sensit)  quòd aliquid insigne, & singulare, & praeter  consuetum ordinem naturae, seu rerum contingere possit, ad certum situm, & ordinem  astrorum adhibitis paucis rebus naturalibus,  quale opus etiam nullis causis inferioribus confici possit. Qui ergo huiusmodi artem & facultatem haberet, siue à maioribus traditam,  siue experimentis & casu repertam, siue etiam     à substantia separata reuelatam, merito magus  dici potest. Item[article 8] summi philosophi fuerunt  magiae studiosi, ut Democritus, Pythagoras,  Empedocles, Plato, & inter nostros Albertus. Tertio confirmatur, quia in nonnullis  rebus naturalibus inueniuntur mirabiles effectus, & prorsus similes magicis operibus, ut  est illud, quod Aristot. refert lib. de mirabilibus de lapide molari, qui in Tigride reperitur,  quem qui portauerit, non uiolabitur à feris.  Item herbam charisiam reperiri in mōte Egero, quam si mulier portauerit, homines ad sui  amorem pelliciet. Et item illud quod de dictamo herba certissimi authores tradunt, capras in Creta cum eam ederint, sagittas excutere.  Et alia non pauca huiusmodi, quae non à magis, sed à doctissimis philosophorum monumentis prodita sunt. Non ergo ut statim aliquid ignotum & stupendum uidemus, continuò pro superstitioso damnandum quis diceret. Item quod omnes asserunt de herba pici,  Hispanè, el pito, quae seras etiam ferreas aperit.  Item illud uideri possit magicum, quod Plinius  libro 7. scribit, hominis saliuam perniciosam  esse serpentibus. Item quis non diceret magicum esse, quod idem Augustinus
        {August.}
 ubi suprà capit. 5. inquit, in Epiro esse fontem, in quo faces ardentes extinguuntur, & extinctae accenduntur? Non ergo statim ut aliquid ignotum uidemus, & stupendum, reclamandum  est continuò, & pro superstitioso damnandum, ut iam uidemus. Secunda propositio,  Praeter[article 9] hanc magicam naturalem non est  dubitandum, quin sit alia ars magica quae non  uiribus, & causis naturalibus constat, sed potestate aliqua, & uirtute immateriali, & separata nititur & utitur. Haec ergo probatur à Sancto Thoma,
        {S. Thom.}
 libro tertio, super Genes. capit. 104. Primo, Quia aliqui effectus  magicarum artium referunt, & pro certo  comperti sunt, qui non possunt referri nisi in  causam & naturam intellectualem. ergo non  possunt uniuersaliter omnes effectus magicarum artium referri in causas naturales, & in  corpora cęlestia. Assumptum probatur, quia  magi dant responsa de occultis, ut de furtis,  & thesauris. Item aliqui per magicas artes  consecuti sunt scientiam rerum, & artes liberales, & alia huiusmodi, quae pro certò de  magis referuntur. Item aliquae statuę magorum loquutae comperiuntur, & respondisse  ad quęsita de diuersis. Hec, & id genus alia, licet rara, manifestum est, nisi ab intellectu proficisci non posse. Secundo argumentatur S. Tho. Vel  statuae magorum sunt animatę, uel non. Si primum, contrà, Nam principium uiuendi est omnibus uiuen̈tibus forma substantialis. uiuere enim  est esse uiuentibus, secundo De anima: sed     statuae non receperunt formam aliquam substantialem magico artificio, quia non amittunt  formam substantialem, quam prius habebant.  Manet enim aurum aurum, & argentum argentum. non ergo est possibile, quòd huiusmodi  statuae recipiant formam substantialem aliquam,  quae sit principium uitae. Item non est uita sine  cursu: statuae autem magicae non sunt sensibiles. Primus enim sensuum est tactus, qui non  conuenit nisi in organo temperato, qualis temperies non est in lapide, uel in metallo, ex quo  fit statua: non ergo est possibile, quòd huiusmodi statuae habeant principium uitae. Si autem non uiuunt, contrà, Quia inanimata non  mouent se, septimo Physicorum: sed magi,  ut fertur, faciunt statuas moueri nullo impellente. ergo oportet dicere, quòd illum motum habent ab aliquo motore extrinseco, &  uiuente, & non à uirtute caelesti, uel aliqua  uirtute materiali. Tertio arguitur, Nam quęcunque fiunt uirtute caelestium corporum, sunt  formę naturales rerum materialium. quod igitur nulli rei est naturale, non potest fieri uirtute caelestium corporum: quaedam autem talia fieri dicuntur à magis, ut quòd ad praesentiam alicuius quęcunque serae pandantur: item  quòd aliquis fiat inuisibilis, & alia huiusmodi. non ergo haec referri possunt in uirtutem  caelestium, sed in aliquam potestatem separatam, & inuisibilem. Quarto, Quia effectum  naturalem uirtutis caelestis contingit inueniri sine artis operatione. Et si enim aliquando  artificiosè operetur aliquis ad generationem  ranarum, serpentium, aut huiusmodi: contingit tamen hęc fieri sine ullo artificio. Sed nonnulla profitentur magi per magicam artem,  quae per aliam uirtutem naturalem non inueniuntur, ergo oportet ut illa sint non à uirtute caelesti, sed ab aliqua substantia separata. Et  haec est sententia omnium Platonicorum, ut  Porphyrii, Iamblicii, Plotini, & aliorum ex eadem secta. Hoc ergo tanquam uero, & recepto  pro certo, quòd magorum opera tribuenda sunt  substantiae separatae, restat ut ponamus quartam quaestionem talem, ¶ An[article 10] author, & fautor magicorum operum sit malus daemon, an  referenda sint potius in bonos angelos, uel in  ipsum Deum omnipotentem. Et ante omnia  oportet scire, an omnino sint daemones. Nam  quidam putant, quòd hominum uanitas & superstitio daemones inuenerit, aut fecerit, de  qua re in uera religione dubitari nullo modo  potest: tota enim Scriptura ueteris & noui Testamenti plena est testimoniis, ubi planè, &  disertè daemones esse assumuntur. Et ratione  probatur. Leuitic. enim 17.
        {Leuit. 17.}
 interdicitur immolari hostias daemonibus. Et Deuteronom. 32.
        {Deut. 32.}
   in Cantico Moysi contra impietatem & ingratitudinem populi dicitur, quòd immolaueruut daemoniis, & non Deo. Et 2. Paralip. 2.
        {2. Paral. 2}
   dicitur de Hieroboam, quòd constituit sacerdotes excelsorum, & daemoniorum. Et apud  Tobiam prolixior historia texitur de daemonio illo nomine Asmodaeo. Et in pluribus Doctoribus frequens est mentio de daemonibus,  nec opus est aut plura ex ueteri Testamento,  aut aliquid ex nouo in re apertissima citare.  Vnde & mirum uideri potest, quomodo Sadducaei negauerint spirituum aliquem esse, ut  legitur Actuuum 23.
        {Actu. 83.}
 qui certè legem recipiebant, nec à consortio templi, & sacrificiorum  excludebantur. Et Iosephus 2. lib. de bello Iud.
        {Iosephus.}
   & antiquitatum 13. & 18. dicit de Sadducaeis,  quòd legem (sine aliis tamen obseruationibus) custodiebant. Item Iob 1. Cùm uenissent
        {Iob 1.}
   filii Dei ante faciem Domini, affuit etiam Satan inter eos. Et ubicunque in Scriptura inuenitur mentio de illo. Sed quàm certum est in  Scripturis daemones esse, tam fuit olim dubitatum, & controuersum inter Philosophos.  Peripatetici enim pro maiori parte negant  daemones esse prorsus. Nec dubitatur, ut ait  Auerrois, in epistola de resurrectione, quin  haec fuerit sententia Aristot. qui nullas nouit  substantias spirituales praeter motus orbium.  Quod etiam putauit se demonstrasse 12. Metamphy. & in lib. de cęlo. Et de arreptitiis, qui     uidentur à daemonibus teneri, dicit uexari,  ab humore melancholico in Problema. parte  trigesima: & Alexander quidem inter Peripateticos constanter tuetur hanc partem. Quae   opinio ante fuerat Democriti, de quo historia scribitur, quòd cùm adolescentes quidam  personati in daemonum habitum & figuram  ad Democritum noctu penetrassent, quasi hominem territaturi, ille prorsus securus nullos  daemones esse, Desinite, inquit, desinite: ita  certus erat nullos dęmones esse. Putant autem  Peripatetici uulgi persuasionem & opinionem  de daemonibus inde obrepsisse, quòd uiri sapientes haec terriculamenta commenti fuerunt,  ut ait Auerrois, ad arcendos, & terrendos improbos à sceleribus, quasi post hanc uitam mortalem supersint ultores malorum, quos dęmones uocant. Et nominatim Simplicius & ipse  Peripateticus, lib. de Anima Pythagoram tradit huius inuenti & figmenti primum authorem. Ex qua sententia illa opinio orta est,  quam suprà recitauimus, quòd omnia opera  magorum sunt naturalia. Sed contra Aristot.  & Peripateticos sit prima propositio ad quaestionem principalem, Quòd stando[article 11] etiam
        {Prima propositio contra Aristot. & Peripateticos.}
   in recta & legitima philosophia, nullo modo  est negandum daemones esse. Haec conclusio,  sententia fuit omnium antiquorum Philosophorum Empedoclis, Pythagorae, Socratis, Platonis. Vnde & Plato in Politica tyranni, dicit animas impiorum post mortem cruciari ab  ultoribus. Et in symposi. daemones apertè ponit. Quod idem facit Xenocrates in libro de  morte. Nam de Socrate dubium non est, qui  etiam daemonem se habere profitebatur tanquam authorem, & uelut praeceptorem Philosophiae, quam suggerere suis auibus curabat,  & contendebat. Sequitur enim hanc opinionem   tota turba Platonicorum. Herma. Mercurius in  Pimandio, Proculus in Alcibiade, Iamblicus de  mysteriis Aegyptiorum, Caladius in commento, Porphyrius in libro de occasionibus, Plotinus in lib. de proprio cuiusque, Apuleius, qui  etiam de Socratis daemone librum scripsit. nec  in hac re peripatetici omnes ausi sunt Arist. sequi, sed plures ab eius sententia deuiarunt. Vnde  & Porphyrius citat pro eius sententia magnum  Theophrastum, in qua etiam fuit Ammonius  philosophus, Auicenna, & eius socius Algazel.  Imò ipsę Arist. aliquando uidetur non fuisse  alienus ab hac opinione, qui in lib. de mirabilibus dicit, referente Apuleio, Lemures, &  Lamias habitare in orbe tristi. Pro hac opinione pauca uel nulla possunt fieri argumenta philosophica: sed cum etiam in contrarium nulla adducantur, talia sufficere deberent cum authoritate summorum philosophorum fama publica & aeterna.  Nam & ipse Arist. mundi aeternitatem probare     nititur ex memoria patrum per manus tradita,  & relicta. Et est sententia ueridica, quòd nonnunquam aliquid ex opinione & persuasione  communi probatur. Secundò etiam probatur ex  operibus magorum, quae, ut probatum est, neces  se est referre in aliquam substantiam separatam, &, ut  statim probabitur, non possunt tribui nec Deo,  nec bonis angelis: ergo oportet ea assignare  daemonibus. & certè, ut omittamus authoritatem religionis & scripturarum, uehementer confirmatur haec sententia ex eo, quod barbari homines,  nec persuasi, nec decepti à philosophis, ut peripatetici calumniantur, eandem retinent fidem, &  opinionem, nec dubitant daemones esse, quales  sunt isti, qui ab Hispanis ante aliquot annos  reperti sunt, in quos publica fama est daemones esse, & non rarò aliquibus in ea regione apparuisse. Sed urgent peripatetici, obiicientes,  quòd daemones si sunt, nullum ordinem, nec  locum naturalem uidentur habere in orbe.  Nec enim ordinantur ad res corporeas, &  multo minus ad incorporeas, si quae sunt: unde uidentur frustra esse in rerum natura, atque adeò non esse. sed hoc argumentum fortasse satis probat, quòd daemones non sunt  per se in orbe, nec sunt partes seu pars publica  mundi, sed per accidens, hoc est, ex malitia  eorum ex substantiis caelestibus redacti sunt  in substantias inferiores, & infra caelestes,     quos uerbo Gręco dęmonas appellant, quod  paripatetici ignorantes, nihil mirum si homines alioqui sapientes in hac parte lapsi sunt.  ergo hoc fundamento firmiter iacto, redeundo ad quaestionem, dubitatur, an opera magica referenda sint in Deum, uel in angelum  bonum, an in daemones istos. & uidetur,  quòd possint, & debeant referri in Deum. Primò, quia magis nihil aliud tribuitur, nisi  quòd faciunt opera mirabilia, id est supra causas naturales, sed per gratias, quas theologi uo  cant gratis datas, fiunt similes operationes, scilicet supra totam facultatem naturae. Cum ergo gratiae sint à Deo, nihil uidetur obstare,  quominus magi credantur habere facultatem illam à Deo. Nec sufficit dicere, quòd gratiae dantur ad effectus excedentes totam facultatem naturae creatae, etiam angelorum, & daemonum. Ex quo constat esse à Deo. Nam inter gratias annumeratur gratia linguarum, &  sanitatum, ut patet 1. Corin. 12. Sed utrunque  non excedit potestatem angelorum, & daemonum, qui certè nouerunt omnes linguas.  ergo ex hoc non habetur differentia inter magicas artes, & gratias. Nec iterum sufficit respondere, quòd magi sunt nequam uiri, & scelesti: contrà autem habentes gratias, sunt uiri  boni & pii. ergo Nam primo haec distinctio est  per accidens, & non est distinctio rerum sed     subiectorum, ut S. Tho. dicit 2. 2. q. 172. art. 4. &
        {S. Thom.}
   q. 178. art. 2. Et praeterea nihil prohibet, quin  mali habeant gratias, ut uidetur ex illo 1. Corin.
        {1. Corin. 13.}
   13. Si habuero omnem fidem, ita ut mōtes transeam, charitatem autem non habeam, nihil  sum. Vnde uidetur, quòd possit etiam esse gratia miraculorum sine charitate. Et Hieronymus super illud Matt. 7. Nōne in nomine tuo
        {Matth. 7.}
   prophetauimus, & uirtutes multas fecimus? dicit prophetare, uel uirtutes facere, & daemonia eiicere, interdum non est eius meriti, qui  operatur. Imò August.
        {August.}
 libr. 83. q. affirmat quaedam miracula sceleratos homines facere, quae   boni facere non possunt. & Balaam habebat  gratiam prophetiae, ut patet Nume. 21. & 23.  & 24. & tamen erat malus, & magus, ut gloss.  dicit, Numerorum 22. & Orige. homi. 13. super
        {Orige.}
   Nume. ergo malitia & bonitas non potest esse  differentia inter magicas artes, & gratias. Et  iterum nec ualet dicere, quòd magi in malos fines utuntur magicis artibus, habentes  autem gratias non abutuntur illis in malos  fines. Nam iterum haec differentia est extrinseca, & per accidens, nec inconuenit magum uti sua facultate propter bonum finem,  ut ad soluendum maleficiatum, aut sanitatem conferendam. & si habentes gratias possunt esse mali, ut dictum est, poterunt abuti gratia omnino. ergo non apparet quare facultas magica non possit referri in Deum authorem, sicut & gratiae gratis datae. Vnde uidetur solui  argumentum S. Thom. de potentia, q. 6. artic.  10. Et contra Gent. c. 106. quo uult probare,  quòd magica opera non referuntur in Deum,  aut bonum spiritum: quia boni spiritus non  cooperantur hominibus ad illicita opera perpetranda, quod plerumque fit per artes magicas. patet inquam argumentum non procedere. Secundò confirmatur de his hominibus,  quos Hispani salutatores appellant qui (si uulgo credimus) opera faciunt supra facultatem  naturalem, & tamen ut plurimum sunt homines perditi, & pessimis moribus: tamen credimus eos gratiam sanitatis habere à Deo,  neque pro maleficis habentur, neque puniuntur. Vnde ergo conuincere possemus, si quis  magicam exerceat, quòd à daemone potius  quàm à Deo habeat. Tertiò, quòd si omnino  non placet referre magicas artes in Deum,  saltem non uidetur quare non referantur in  bonos angelos potius quàm in malos. primò,  quia certum est, quòd non minorem habent  potestatem boni angeli, quàm mali. ergo si credant mali angeli communicare suam potestatem  malis hominibus, quare non sunt credendi  boni angeli communicare suam potestatem  bonis & piis? & sic saltem erit aliqua magica  pia, & bona, quae bonos angelos habeat patronos. Item quartò, si daemones flectuntur  precibus, & sacrificiis, ut operentur mirabilia  secundùm uota impiorum, & sacrilegorum,  quare etiam non boni angeli flectuntur precibus piorum, & bonorum, ut in fauorem eorum faciant aliqua mirabilia? Item quintò, saltem ad disoluenda maleficia, & incantationes  maleficiorum, quare non sperandum est,  quòd boni angeli communicent potestatem  & uirtutem suam, cùm omnino sit certum, bonos angelos propensiores esse ad beneficia  conferenda, quàm daemones ad maleficia? Item  aliqui Magi utuntur solis uerbis sacris, & signo  crucis, ut mulierculae istae, quę, nescio quae his  signis faciunt. Item sextò, cum boni angeli possint  praestare sanitatem praeter solitum cursum naturę, reuelare thesauros, dare scientias, & artes  humanas, quare si aliquando aliquid huiusmodi contingat, quare, inquam referamus  semper in malos angelos, nunquam in bonos.  & si dicas, quòd cùm haec fiant uirtute diuina, aut angelica, non dicuntur fieri arte  magica, sed solùm quando fiunt daemonis  concursu, & uirtute, iam disputatio tota erit  de nomine, & frustra disputant doctores  qua uirtute Magi operentur. At pro solutione quaestionis & dubii sit prima propositio, Eadem[article 12] opera, uel similia fiunt per artes magicas, & per gratias gratis datas. Probatur, Nam ad gratias pertinet dęmonia eiicere, serpentes tollere, sanitatem conferre, linguis loqui, ut patet Marci ultimo, & 1. Corin.  12. sed haec fiunt à magis. ergo eadem opera  sunt utrisque communia. Secunda propositio, Aliqua[article 13] opera fiunt à magis, quae nullo  modo fiunt per gratias, & econtrario. Haec patet, Nam magi operantur maleficia multa, &  beneficia, quae nullo modo competit gratiis gratis datis. econtrario autem in gratiis  est prophetia, quam magi nullo modo habent, ut infrà disputabitur. ergo conclusio est  manifesta in utranque partem. Tertia propositio, Magi[article 14] nihil operantur aut potestate  diuina, aut potestate angelica. Haec probatur primo, quia aliâs magicae artes non essent  in uniuersum interdictae & iure diuino & humano, ut suprà ostensum est. Item si magi uterentur potestate diuina aut angelica, magica  non esset ars, sed gratia, & donum. Non enim  aut Deus, aut boni angeli alliciuntur in opera hominum arte & disciplina, sed pietate,  aut propria Dei & angelorum bonitate, &  gratia. Item tertiò, Certè procedit argumentum recitatum ex Sancto, Thoma. dato  enim, quòd mali possunt aliquando etiam  miracula facere, non tamen hoc habent habitualiter, nec dicuntur habere gratiam, licet     nonnunquam mirabilia per eos fiant propter reuerentiam nominis Christi, ut patet Matthaei 7. uel ad amplificationem religionis & fidei, qua necessitate, aut opportunitate sublata, nulla superest in malis facultas ad huiusmodi opera: magi autem operantur ex habitu quomodocunque uolunt.  & praeterea perniciosè, & cum magno hominum nocumento saepe operantur: unde  constat non habere facultatem uel à Deo,  uel à bonis angelis. Item quartò, Quia, ut ait  Sanctus Thom. contra Gent. ubi suprà, in  operationibus magicarum artium contingit magna incongruitas, & dissonantia rerum, quae nullo modo potest tribui bono  spiritui. requirunt enim huiusmodi artes (ut  magi dicunt) hominem reuera non attractatum, cùm tamen plerumque adhibeantur  rebus amatoriis ad illicitos concubitus conciliandos. Item licet magi uideantur habere scientiam occultorum, tamen nunquam,  aut rarò extendit se notitia eorum ad certas artes, & scientias, sed in minimis quibusdam, sicut in inuentione furtorum,  in deprehensione latronum. unde constat,  quòd spiritus, quibus innituntur magi,  aut sunt ignorantes, aut inuidi, quia  aut non possunt, aut nolunt impertiri suis  nisi haec minima, & inutilia, unde non     sunt boni spiritus. Item quintò, constat quòd boni spiritus non delectantur, nec utuntur praestigiis, aut mendaciis: Magi autem plerunque ludificant homines, & decipiunt. Item utuntur  in suis operibus & incantationibus non solùm  mendaciis, sed impossibilibus quibusdam imprecationibus. comminantur enim impossibilia,  ut quod deponant sidera, quòd uertant cęlum, aut  solem retro, ut narrat Porphyrius in epistola  ad Anebriotem, & multa huiusmodi uana inueniuntur inter artes magicas, quae manifestè  conuincunt non esse à Deo, neque à bonis  angelis. Secunda conclusio, Magi[article 15] in suis operationibus nonnunquam utuntur facultate  solùm naturali Haec propositio probatur,  Quia, ut suprà dictum est, aliqua est magica  naturalis ad operandum mirabilia, & maximè utuntur herbis Magi uulgo ignotis, quae   continent praesentanea & efficacia remedia  contra morbos, & alios effectus mirabiles  habent, ut de corio cesia, & calicia herba,  qua aquam glaciari refert Plinius libro 24.  cap. 17. ex his enim ortum habuit magica, ut Plinius dicit 3. lib. cap. 1. Item de menarde, cuius succo protinus ictus serpentum sanantur: & uarias, & multiiugas herbas refert Plinius, quibus Magi utuntur, uel ad morbos  depellendos, aut etiam inferendos, quae cum  sint aliis ignotae, & uelocissimae operationis,     pro miraculo ab omnibus habentur. Potuerunt autem magi huiusmodi uirtutes herbarum scire, uel traditione magnorum in  medicina uirorum: quales fuerunt Pythagoras, Democritus, Empedocles. Aut etiam  daemone reuelante, qua reuelatione semel  facta, sequentes Magi uti potuerunt naturaliter, & sine concursu nec boni nec mali spiritus.  Et uulgares magi plurimùm hac ratione imponunt hominibus, & decipiunt uanos homines.  Cùm enim aliquid huiusmodi mirabile quidem, sed reuera publicum & naturale praestant,  pollicentur multa alia maiora, & mirabiliora,  quae tamen rarò implent. Sexta propositio,  Operationes[article 16] Magorum supra facultatem naturalem malorum daemonum potestate & uirtute fiunt. Haec patet ex superioribus. nam si  huiusmodi opera excedunt facultatem naturalem, & non possunt referri in bonos spiritus,  necesse est ut referantur in malos. Et haec est  sententia sancti Thomae  
        {S. Thomas.}
 de potentia, & contra Gentiles, ubi suprá. Et est determinatio  Origenis
        {Origenes.}
 homilia decimatertia Numeri. & libro tertio in Iob. & est etiam determinatio  sanctorum, ut Augustini,
        {Augustinus.}
 secundo de doctrina Christiana, & tertio de trinitate, & multis  aliis locis prolixè disputat, & ostendit, quem  uide. Ad argumenta in contrarium. Ad primum, quod est principale, respōdetur, quòd     quamuis ita sit, ut dictum est, quòd eadem opera possunt fieri à magis & à non magis, tamen non est difficile intelligere differentiam  inter magum & non magum. Et primum omnium, quantùm ad acquisitionem facultatis, qua aliquis operatur huiusmodi mirabilia,  si enim habetur facultas per modum disciplinae & artis, hoc est, per libros, aut praeceptores, manifestum est illam facultatem non esse  gratiam gratis datam, sed si non excedat facultatem rerum naturalium, potuit esse peculiaris aut secreta medicina, aut si excedat facultatem naturalem, sequitur quòd est uera ars magica & daemoniaca. Item, si tales utantur uerbis ignotis, aut etiam certis characteribus, aut  aliis uerbis non spectantibus ad effectum, qui  speratur aut quaeritur ex tali operatione, mani  festum est non esse gratiam, sed magicam. Item,  etiam si utantur signo crucis, & solis uerbis sacris & religiosis, tamen si sint ritus & obseruantiae peculiares & determinatę, ut certis horis, ad certum situm stellarum, sub certo numero crucium, candelarum, ita ut non speret  efficaciam operis aliter, nec alio modo, certum est non esse gratiam, sed magicam. Item,  si utuntur actibus & factis indifferentibus ad  effectum, etiam est magica. Vt si ad expulsionem daemonum radunt pilos, aut capillos,  aut aliquid huiusmodi, est magica manifesta. Haec omnia patent. nam ueri sancti,  qui gratiam Dei habent, nunquam utuntur  talibus ritibus & obseruationibus. ergo signum & argumentum efficax est, quòd qui  huiusmodi utuntur, non operantur ex gratia, sed ex uirtute daemonum, nec gratiae per  disciplinam & artem possidentur. sed, ut ait  Apostolus, omnes gratias operatur unus &  idem Spiritus, diuidens singulis prout uult:  magi autem alii ab aliis accipiunt aut artem,  aut facultatem. Et licet bona, aut mala  uita non sit omnino efficax argumentum,  an uirtus faciendi huiusmodi mirabilia sit à  Deo, uel à daemone, tamen est magnum  indicium: unde qui haec operantur, si prorsus sint homines improbatae uitae, credendi  sunt potiùs malefici, quàm gratiarum possessores. Et sic ad tertium argumentum, quod uidetur maius, respondetur primò, quòd non  est negandum, quin boni angeli communicent aliquando suam potestatem ad praestandum hominibus beneficia. sed hoc faciunt, non  sicut magi ad ostentationem, uel sicut dęmones,  ut colantur ab hominibus, sed solum ex charitate  hominum, & ut Deo soli gratiae habeantur &  referantur: & ideo faciunt occultè regulariter,  licet etiam uisibiliter aliquando aliquid tale faciant, ut de Raphaële apud Tobiam, qui illo     modo, quo Magi solent, usus est corde & felle & iecinore piscis ad expellendum & reiiciendum dęmonem à domo Raguelis, & postea ad  restituendum oculos Tobię. In quo uno facto satis intelligitur, & posse bonos angelos praestare omnia, quae mali dant, & uelle si ita expediat. Nec est dubitandum, quin multo plura  beneficia recipiant homines à bonis angelis,  etiam in ordine ad temporalia bona, quàm ab  omnibus magis. Et primùm cùm sancti angeli  sint de numero beatorum, fortasse nunquam se  miscet rebus humanis, & terrenis, nisi speciali  mandato Dei: & ideo omnia beneficia, quae homines recipiunt, quae uidentur esse supra spem,  & facultatem naturalem, omnia tribuuntur  particulariter Deo authori, siue sint immediatè à Deo, siue mediantibus Angelis. Imò hîc  ponitur una causa, cur angeli non operentur  uisibiliter & apertè, ne pro diis ab hominibus colantur. facilè enim homines diuinitatem irrogarent illis, quos mirabilia operari  conspiciunt, ut Actuum 14. in Lycaonia cùm  Paulus Lystris claudum quendam in nomine  Iesu sanasset, homines uolebant Paulo tanquam   Deo sacrificare: quod maius periculum esset de  angelis, qui tam propè uidentur accedere ad dignitatem, & ideo soliciti sunt, ne hanc occasionem praebeant hominibus. Vnde cùm Ioānes     (Apocal. 19.) uidisset angelum, & corruisset ut
        {Apocal. 19.}
    adoraret eum, Vide, inquit, angelus ne feceris,  conseruus enim tuus sum & fratrum tuorum.  Et per hoc patet ad quartum & quintum & sextum. Fatemur enim, quòd boni angeli flectuntur precibus & sacrificiis bonorum, & opera illorum dissolui maleficia & pręstigia malorum  angelorum, & multo maiora contingere bona,  quàm sit reuelatio alicuius thesauri aut furti.  Et ita tenendum est tanquam certum, quòd magicę artes utuntur daemonum uirtute & authoritate, & non bonorum angelorum in suis maleficiis. Ad solutionem secundi argumenti, quę  oblita est de salutatoribus, certè non satis mihi constat quid sentiendum, aut pronuntiandum sit, cùm uideamus ex maiori parte esse homines minùs probatae uitę, & etiam uti aliquibus obseruationibus, non quidem adeo superstitiosis, sed nec satis religiosis, multùm uereor, ne sint impostores, & nullam efficatiam  habeant, & si qua habent, ne illa sit potiùs à dae   mone, quam à Deo. Sed haec dico non diffiniendo.  nam gratiae dantur propter bonum commune.  Fieri potest, ut Dominus illam misericordiam uelit impartiri hominibus per istos, qualescunque   sint isti. Vel potest dici de istis hominibus, sicut de Psyllis scribunt authores, qui sunt populi Lybiae prope Garamantas, quorum corpori ingenitum fertur exitiale uirus serpentibus, ut ait Plinius libro septimo, capite secundo uel tertio. ita ut odore suo sopirent eos. Et  Plutarchus in uita Catonis scribit, cùm exercitum in Africam traiiceret, Psyllos secum habuisse contra serpentum uim & perniciem.  Fortè ergo in istis similiter est aliquid contra canum rabiem. Simile etiam de Psyllis scribit Varro fuisse in Hellesponto serpentum  ictus contactu leuare solitos, & eandem uim  dicuntur habere Marsi in Italia. Sed remanet unum dubium, An[article 17] animae defunctorum,  maximè quae sunt de numero damnatorum,  misceant se magicis artibus & operibus. Et uidetur quòd sic. Primò, quia sunt eiusdem malitiae cum daemonibus, & ideo uidentur moliri & conari ad decipiendum homines, & tradendum in perditionem, sicut ipsi daemones.  Item, quia non rarò dicuntur intrare humana corpora, & apparere, & loqui hominibus, & magi dicuntur reuocare animas ab  inferno, imò maga illa Phytonissa reuocauit  animam Samuelis etiam à limbo. ergo. Respondetur ad hoc dubium, quòd sine dubio  animae defunctorum nunquam se miscent operibus magorum. Hoc probatur primò, quia  de sanctis animabus, quamuis certum sit, quod   possint liberè descendere à caelo in terram, &  & iuuare mortales, ut sanctus Thomas
        {S. Thomas.}
 dicit in quarta, distinctione quadragesima quinta, articulo tertio. tamen hoc non faciunt  ad inuocationem, aut incantationem magorum, sed ex propria bonitate, uel ex permissione particulari diuina, sicut aliquando etiam inueniuntur uisibiliter apparuisse,  ut Augustinus narrat de Felice martyre, &  plura exempla ponit Gregorius quarto dialogorum, licet hoc non habeant ex natura sua.  non enim possunt assumere corpus, nec mouere. Animae uerò, quae sunt in purgatorio,  exire à loco non possunt, & si aliquando permittantur ex peculiari gratia, ueniunt potiùs  ad petendum suffragia uiuorum, quàm ad  miscendum se operibus magorum, imò nec  mortalium prorsus rebus. Nec satis puto constantem, & religiosam consuetudinem, quae   coepit corripere homines, ut in necessitatibus  sperent praesidium animarum in purgatorio  existentium. De animabus autem inferni non  est timendum ne possint prodesse, aut obesse  hominibus, quae scilicet perpetuo sint carceri  mancipatae, nec possint etiam daemonibus adiuuantibus inde exire. Et quamuis aliquae apparitiones huiusmodi ferantur, probabilius  puto, quòd nunquam anima semel damnata  egressa est locum inferni. Cùm enim exire  non possint, nisi ex mandato Dei, non est  cur credamus hanc licentiam à Deo habere, maximè cùm legamus historiam de diuite     illo Luc. 16. qui nec ad fratres quidem liberan
        {Luc. 16.}
dos, ne uenirent in locum illum tormentorum,  permissum est redire ad mortales. Atque omnino ita credendum est apparitiones istas, quae   referuntur, cùm sint pro maiori parte falsae, tamen si quae uerę sint, esse ab ipsis daemonibus,  nec habendam esse fidem de istis dictis eorum,  qui asserunt se ab inferno uenire, etiam si alioqui uideantur pia & religiosa monere. S. Tho.
        {S. Thomas.}
   p. p. q. 117. artic. 4. ad secundum, citat August.  10. de ciuitate Dei. & Chrysost. super Matth.  dicentes, quòd daemones frequenter simulant  se esse animas mortuorum, ad confirmandum  errorem Gentilium, qui hoc habebant. ideo  cauendum est ab illis uisionibus. Sequitur  iam, ut dicamus in particulari, quid possint Magi, & sit quinta quaestio in ordine, An[article 18] Magi possint miracula facere, & uidetur quòd  sic. Primò, quia suscitare mortuos est miraculum. unde inter miracula Christi ponuntur.  Matth. 11. Euntes renuntiate quae audistis &
        {Matth. 11.}
   uidistis, Caeci uident, claudi ambulant, mortui resurgunt, pauperes euangelizantur. Sed &  Phytonissa suscitauit Samuelem. 2. Reg. 28. ergo possunt miracula facere. Et confirmatur, Ad  suscitationem mortuorum non uidetur requiri nisi dispositio materię. nam disposita materia, necessariò introducitur forma: sed uidetur  quòd daemones possint disponere materiam,     applicando actiua passiuis. Eiusdem enim rationis sunt dispositiones in resurrectione mortui, & in prima generatione, quę sunt ab agenti  naturali. ergo magi daemonis uirtute possunt  mortuos suscitare. unde & resurrectio generalis futura est per angelos ministros. Item secundo, Maius miraculum uidetur, quòd canis  loquatur, uel cantet, quàm quòd mutus loquatur: sed de Simone mago legitur, quòd faciebat canes loqui, & cantare, ut patet in itinerario Clementis. ergo. Item Valerius maximus  narrat primo libr. c. 8. quòd fortunę simulachrum, quod Romae erat in uia Latina, non semel,  sed bis loquutum est uerbis his, Ritè me matronę uidistis, riteq́ue dedicastis. quòd autem lapides loquantur, maius miraculum est, quàm  quòd muti loquantur. Item in eodem, & in  historia Romana legitur de uirgine uestali,  quòd aquam in uase perforato de Tyberi portabat, aqua non effusa: hoc autem spectat ad  miraculum, ut aqua stet, & non fluat in Iordanis diuisione, & eius statione. ergo. Item  aduersitates Iob daemone authore procuratae sunt, quòd patet ex eo, quòd Deus dedit  potestatem in omnia quae erant Iob: sed huiusmodi aduersitates non sine miraculo contigerunt, ut patet de igne de caelo descendente. unde & 3. Regum. 18. Elias in hoc probauit     prophetas Baal, ut descenderet ignis de cęlo,  & consumeret sacrificium. ergo. Item eadem  quae boni faciunt per miraculum, magi faciunt,  ut serpentes Moysi, & magorum. ergo. Septimò,  Vxor Lot mutata est in statuam salis. Gene.
        {Gene. 19.}
   19. & hoc à daemonibus. ut S. Thom. dicit de  malo, q. 16. & q. 9. ad tertium. ergo. Pro solutione notandum, quòd miraculi nomen à mirando est assumptum. Ad admirationem autem  duo concurrunt, ut potest accipi ex uerbis Philosophi in principio Met. quorum unum est,  quòd causa illius, quod admiramur, sit occulta. Secundum est, quòd in eo, quod miramur,  sit, uel appareat aliquid per quod uideatur  contrarium debere contingere, quod miramur. Sicut aliquis posset mirari, si uideret  ferrum ascendere ad magnetem, ignorans  eius uirtutem. Sed hoc potest dupliciter contingere. Vno modo secundum se, alio modo  quo ad nos. Virtus autem diuina est simpliciter occultissima, & remotissima à nobis, quae   in rebus omnibus operatur secretissimè: &  ideo ea, quae per aliquam uirtutem creatam fieri  possunt, miranda quidem, & mirabilia dicuntur. Sed miracula propriè dicuntur, quae sola  uirtute diuina fieri possunt, quae scilicet tota  natura creaturarum miratur. Et licet miraculi  nomine Latini utantur ad significandum     quoduis stupendum, ac mirandum: tamen  theologi solùm illud in hac significatione  usurpant, & meritó. Ideo respondendo ad quaestionem sit una conclusio, licet August. tertiò  de trini. & alibi non timet uocare opera magorum miracula: sit (ut dico) una conclusio,  Magi[article 19] non possunt miracula facere. Probatur primo ex ipsa significatione uocabuli,  ut dictum est. nihil enim faciunt, ad quod diuina uirtus exigatur. Secundò, quia si magi possent uera miracula facere, sequeretur  quòd miraculum non esset efficax argumentum deitatis, & ueritatis, & sic periret ratio  confirmandi ea, quae sunt fidei, quae miraculis comprobata sunt. Ad argumenta in contrarium. Ad primum de Samuele respondetur, quod   dubium est, an uerè Samuel fuerit suscitatus,  an potiùs fuerit aliquod phantasma. & Augustinus quidem ad Simplicianum putat probabile, quòd fuerit uerus Samuel, qui apparuit Saüli, & nuntiauit ei euentum belli,  propter hoc, quòd legitur Ecclesiastici 4.
        {Ecclesia. 4.}
   quòd dormiuit Samuel, & notum fecit regi  finem uitę suę. Hoc ergo tenendo diceremus,   ut dicit Augusti. quòd non dominante arte  magica, sed dispositione dei occulta, que Phytonissam, & Saülem latebat, permissum est, ut  spiritus iusti se ostenderet aspectibus regis, diuina eum sententia percussurus. Nonnunquam enim     dum daemon consulitur, ipse Deus per suum  nuntium ueritatem annuntiat, sicut per Eliam  ueritatem respondit nuntiis regis, qui mittebantur ad consulendum deum Accaron, ut  habetur 4. Regum 1. Ad confirmationem dico, quòd sine dubio daemones non possunt  disponere materiam ad introducendum animam, quae semel separata fuit: requiritur enim  identitas temporis ad identitatem indiuidui,  & ideo semel corruptum, non potest idem  numero redire, nec solùm hominem, sed  nec muscam possent daemones suscitare. Vnde  si quae resuscitationes mortuorum leguntur  à magis factae, ut ab Apollonio, Simone, uel  aliis, omnes fuerunt praestigiosae, & non secundum ueritatem, ut de Simone summo magiae   artifice legitur, quòd apud Phoram Ephesi  oppidum pręsente Ioanne euangelista, tres mortuos suscitauit, sed paulo pòst omnia euanuerunt tamquam fallacia, & praestigiosa. unde  Sanctus Thom. 3. senten. d. 21. q. 2. articu. 4. q.  2. ad quartum dicit, quòd ea quae daemones  faciunt praeter uiam naturae, non sunt diuturna. Ad secundum respondetur, quòd loquutio  canum, & alia huiusmodi potuerunt fieri à magis per illusionem sensuum, & non per effectus ueritatis. Si tamen per ueritatem factum  est, non dabat cani daemon aut magus uirtutem loquendi, sicut datur mutis per miraculum, sed ipsemet daemon sonum literarum,  & articulatae uocis similitudinem habentem  format, sicut & asina Balaam intelligitur fuisse loquuta, angelo bono operante. & similiter  dicendum est ad tertium de locutione. Ad  quartum respondet S. Tho. de potentia quaestio. 6. articu. 5. quòd non dubium est quin in  commedatione castitatis Deus uerus per suos  angelos bonos huiusmodi miraculum per  retentionem aquae fecisset: quia si qua bona  in Gentilibus fuerunt, à Deo uero fuerunt. Si  autem, quod propius uero est, per daemones  factum fuit, nullum est miraculum: daemones  enim possunt mouere localiter, & sistere corpora, ut infrà dicetur. Ad quintum dicitur, quod   daemones sua naturali uirtute applicando  actiua passiuis, possunt conflare ignem in media regione aëris, & inde concitare deorsum  in terram. Et sic factum est in tentatione Iob.  Ad ultimum dicitur, quòd uerè ita est, quòd  idem opus factum à bonis & piis hominibus,  est miraculum, quod idem à mago non est.  Nam homo non potest, nec nouit applicare  actiua passiuis, nec semina, nec causas occultas naturae ad conficiendum celeriter &  subitò effectum aliâs naturalem. & ideo non  potest hoc facere nisi uirtute diuina: daemones, qui omnia naturalia optimè nouerunt,     possunt utendo causis naturalibus haec eadem  subitò facere. Vnde quòd Aaron conuerteret  uirgam suam, & similiter quòd uir sanctus det sanitatem subitam alicui, miraculum est: quod  idem magus sine miraculo potest facere, scilicet daemone adiuuante, & causas naturales  quidem, sed hominibus occultas, applicante.  Vnde August. 3. de trinitate, c. 9. Illa, quae per  angelos fiunt, quo difficiliora, & ignotiora,  & mirabiliora sunt nobis, illis autem tanquam suę actiones notae, atque faciles, sicut  etiam ibidem ait Augusti. Solennia & usitata  fulgura miracula non sunt, sed cum in monte  Sinai inusitato modo fierent, miracula erant.  Quaestio sexta est, An[article 20] magi possint cogere  daemones pro suo arbitrio. Et uidetur quod sic.  Vt enim narrat Augu. 10. de ciuitate dei, Porphyrius refert se uidisse, quòd quidam uir  Chaldaeus tactus inuidia, abiuratas spirituales potentias precibus alligauerit, ne ab alio  postularent, uel postulata concederent. &  in 21. eiusdem libri dicit, Non potuit primum nisi daemonibus docentibus disci, quòd  quisque illorum appetat, quod exhorreat.  ergo cogatur, &c. ex quo uidetur, quòd sint  aliquae incantationes, quibus daemones cogantur. Item Iosephus de antiquitatibus libro  8. scribit, quòd Salomon instituit incantationes, & modos coniurationum, quibus obstricti daemones ne denuo redeant, effugantur.  & ipse Iosephus dicit se uidisse Eleazarum quem̃dam, qui praesente Vespasiano, & eius filiis,  usus adiuratione Salomonis, & radice à Salomone monstrata, daemones expulit ab obsesso, cuius operis argumentum dedit, quòd calicem aqua plenum ante eos posuit, & daemoni imperauit, ut egressus ab homine, illum  euerteret, quod & factum est. Item tertiò, cùm  dęmones sint superbissimi, non est probabile, quòd nisi cogerentur, aduenirent ad minas, & terrores, & mendacia incredibilia, quae   multùm derogant excellentiam & sapientiam  ipsorum daemonum. unde & Augu. 10. de ciui.
        {August.}
   introducit uerba Porphyrii sic dicentis, Quid  est homo? uitio cuilibet obnoxius intendit, minatur, eósque territat, & caelum se collidere minatur, ut eis ueritatem extorqueat, ut illi dii tanquam iussi promptissimè falsis, & ridiculosis   comminationibus territi, que imperauit efficiant. Item quarto, Nisi daemones cogerentur,  non allicerentur per quaedam, quod ipsi oderunt, sicut per uirginitatem imprecantis, cùm  tamen ipsi ad incestos concubitus homines inducere conentur. Item quintò, Saltem  uidetur, quòd si magi utantur uerbis sacris, ut in nomine Iesu, & uirtute crucis,  Iuxta illud ad Philippen. 2. In nomine Iesu
        {Philippen. 2.}
      omne genu flectatur, quòd daemones cogantur. Nam certum est quòd daemones oderunt  illa nomina, & abominantur gloriam Christi. ergo si possent non uenire, & non respondere mago, nunquam responderent, &  tamen aliqui magi dicunt se solùm uti uerbis  sacris, & efficaciter operari: & mulierculae   utuntur solùm signo crucis ad curandum certas infirmitates, de quibus non creditur,  quòd habeant gratiam sanitatis, sed quòd  sint maleficae. ergo. Pro responsione sit prima propositio, Daemones[article 21] cogi possunt aliquando & coguntur multoties ab hominibus. Probatur, quia inter gratias gratis  datas datur potestas super daemones, ut patet ex illo Marci ultimo, In nomine meo dęmonia, &c. Item secundo patet, quia apostoli, & sancti uiri saepe daemones expulerunt ab obsessis: & certum est, quòd inuitos. non enim daemones, si possent, darent operam ad gloriam & manifestationem nominis Christi, & eius religionis.  Et etiam legitur sanctos uiros imperasse  daemonibus aliquando ad aliqua opera. ergo. Secunda propositio, Ab[article 22] angelis etiam  possunt cogi daemones, & aliquando coguntur. Et hoc primum probatur, quia angeli possunt uirtute diuina coërcere daemones, sicut sancti uiri possunt. ergo. Item potestate naturali, saltem angeli superiores, qui,  ut statim disputabitur, habent potestatem naturalem supra inferiores. unde, ut ait sanctus  Tho. de potentia, q. 6. ar. 10. ad ordinem potestatum pertinet arcere daemones. Et ita non est dubitandum, quin angeli custodes semper prohibeant dęmones accedere ad suos clientes, ne noceant eis, & praesides prouinciarum impediant  frequenter daemones à detrimentis & nocumentis, quę cuperent & possent inferre ciuitatibus,  & agris, & fructibus, & aliis mortalium bonis.  Tertia propositio, Ad[article 23] coërcendum daemones  uirtute diuina aut angelica, multùm refert, quibus uerbis aut signis homines loquantur, aliâs  utantur, etiam si loquamur de uerbis sanctis aut  sacris signis. Probatur, nam cùm ecclesia habeat  ex authoritate Christi potestatem super omnia  daemonia, multùm interest ad coërcendos malignos spiritus uti uerbis & exorcismis ab ecclesia institutis, quę sine dubio maiorem uirtutem habent, quàm quęcũque alia uerba & signa.  Sicut etiam exorcistę ab ecclesia instituti maiorem potestatem habent ad expellendos daemones, & aqua benedicta secundum ritum ecclesiae,  quàm si aliis uerbis esset benedicta, aut consecrata. pro certo enim pro authoritate, & reuerentia ecclesię credendum est, quòd Deus siue  per se immediatè, siue per angelos suos, concurrat ad talem inuocationem. Quarta propositio, Nulla[article 24] uerba, nec exorcismi habent infallibilem efficaciam ad cogendum daemones,  & arcendum illos, ita ut semper sortiantur effectum suum. Probatur, quia cùm uerba, aut  signa non habeant talem efficaciam ex natura  sua, sed solùm uirtute diuina, aut angelica,  non alligauit Deus potestatem suam ex lege sacramentalibus uerbis, sicut sacramentis, sed  operatur quando sibi placet ad gloriam suam,  & utilitatem credentium, & multùm facit ad  hoc pietas & fides ministrorum. Idem dicendum est de reliquiis sanctorum, & signo  crucis, & caetera. Vnde aliter habent sacramenta effectum, aliter sacramentalia. Vnde Actuum   decimonono dicitur de filiis Sceuae, quòd inuocabant nomen domini Iesu super eos, qui  habebant spiritus malos, dicentes, Adiuro uos  per Iesum, quem Paulus praedicat. Respondens autem spiritus malus dixit, Iesum noui,  & Paulum scio, uos autem qui estis? Et insiliens inualuit contra eos. Quinta propositio est, Magi[article 25] aliquando possunt cogere  daemones. Probatur, quia daemon superior  habet potestatem coërcendi daemonem inferiorem, reiiciendo, aut expellendo illum. Et  hoc est, quod Iudaei calumniabantur de Christo, In Beelzebub principe daemoniorum eiicit daemonia. Quam calumniam Christus non  ita confutauit, quasi hoc esset impossibile,     sed aliis rationibus & argumentis. Nec Iudaei  tantùm imponebant Christo magum esse, sed,  ut refert Augustinus libro primo, de consensu  euangelii, capite nono. pagani ita dicebant, &  obiiciebant Christianis, Christum magicis  artibus illa mirabilia patrasse, de qua re libros  scripsisse & reliquisse. Sexta quaestio, Magos    [article 26] nunquam puto cogere daemones, nisi ista  ratione posita in pręcedenti conclusione. Probatur, quia magi utuntur uerbis, & signis, &  applicatione herbarum, aut aliarum rerum naturalium: sed omnia ista non possunt cogere  daemones, quia non est potestas quę comparetur ei. Iob quadragesimo primo. Ergo ipse  magus, aut per se, aut ratione rerum, quibus  utitur, non potest cogere daemones. Item, ut  arguit S. Thomas, uerba de se, seclusa significatione, nullam efficaciam habent, nisi fortè  inauditam, inquantum aut sunt signa, solùm  possunt mouere intellectum in ratione obiecti, quare non possunt efficaciter, & infallibiliter cogere daemonem. nulla enim signa  possent cogere hominem, qui tamen est multo imperfectior angelo, siue bono, siue malo, & intellectu & substantia. Septima conclusio, Magi    [article 27] habentes foedus cum aliquo daemone principali, possunt cogere inferiores daemones, non autem ipsum principalem daemonem: non habentes autem   tale foedus, nullo modo possunt cogere ullum     daemonem: sed daemones uoluntariè concurrunt ad operationes magorum. Haec sequitur  ex superioribus. Confirmatur, quia magi saepe  deficiunt in suis operationibus, ut ipsimet fatentur, & seruato toto ritu & cęremonia magica. ergo manifestum est, quòd non cogunt dae   mones. Tertia conclusio, Tota[article 28] opera & efficacia magorum fundatur & nititur in condito & pacto inito & firmato cum daemonibus.  Ista sequitur ex praecedentibus. Nam si daemones non coguntur, & respondent, & ueniunt  ad inuocationes magorum & aliorum hominum, manifestum est quòd hoc non potest fieri, seu prouenire, nisi ex mutua conuentione  & foedere magorum & daemonum, ut clarissimè patet. Ad argumenta autem in contrarium.  Ad primum patet, quòd ille Chaldaeus habebat pactum cum aliquo daemone excellentiore, & uirtute illius poterat coërcere daemones inferiores: & Porphyrius fortasse putabat maiorem uim inesse magicis incantationibus. Ad secundum respondet S. Thom. quòd  si Salomon instituit exorcismos tempore quo  erat dilectus Deo, potuerunt illae incantationes habere aliquam uim ex institutione illius, sicut possent habere adiurationes institutae ab aliquo sancto uiro, sicut habent maiorem uim adiurationes ab ecclesia institutae.  Deus enim ex meritis & orationibus sanctorum occurrit specialiter cum operibus illorum.  Si autem Salomon illos exorcismos ordinauit postquam recessit à cultu, & religione  Dei, dicendum est de illis exorcismis, sicut  de aliis incantationibus magicis. Ad tertium  dicendum, quòd daemones ueniunt, & illis  mendaciis & uanissimis commentationibus  alliciunt homines, ut confidant in mendaciis  & fabulis, quomodocunque utantur adiutorio daemonum. Ad quartum dicitur, quòd  daemones adueniunt ad nomen & titulum  uirginitatis, ut suadeant hominibus eos amare uirginitatem, quasi sit argumentum excellentiae & munditiae eorum. Ad quintum  respondetur primò, quòd rarò, aut nunquam  magi utuntur solis uerbis sacris, sed semper  miscent alia uerba, aut ritum, & caeremoniam  superstitiosam. Sed si aliquando utuntur solis uerbis sacris, hoc daemones faciunt, ut uani homines putent eos non exclusos & alienos à religione Christiana. Vel fortasse aliquando daemones coguntur etiam à magicis,  uirtute tamen diuina, propter reuerentiam  uerborum sacrorum, sicut suprà diximus, quòd  mali etiam aliquando faciunt miracula. Vnde Casiodorus dicit libr. 6. tripartitae. capi. 1.  quòd cùm magus quidam perduxisset Iulianum   apostatam ad quendam locum Senatus, tamen  illic aduocati daemones apparuissent, terrore     compulsus Iulianus, frontem signo crucis muniuit, quo uiso, daemones repente disparuerunt, quod ualde mirandum est etiam ab homine apostata. ¶ Dubitatur circa conclusiones, & maximè contra ultimam. nam multi  bona fide utuntur magicis incantationibus,  & adiurationibus, qui nec uolunt, nec uellent aliquod commercium habere cum daemonibus. Et si putarent daemones quocunque pacto interesse, aut dare fauorem suis operationibus, nulla ratione illis uterentur, sed prorsus abhorrerent, & cessarent à tali usu & negotio. ergo uidetur, quòd efficacia magorum  seu magicarum artium non sit semper ex instantia & commercio daemonum, sed quòd  in ipsis ritibus & operationibus magorum sit  aliqua mala uirtus & efficacia. Respondetur,  ut ait Augustinus secundo super Genesin, ad  literam, quòd daemon semper miscet se hominum operibus, illis ignorantibus & nolentibus, & sic saepe contingit in istis superstitiosis rebus: homines enim, & maximè foeminę stultę bona fide utuntur huiusmodi  rebus & uerbis ad remedia infirmitatum, &  sine dubio daemones assistunt operationibus  illorum, ut decipiant, & persuadeant confidere in rebus uanis, & hoc est foedus tacitum  cum daemonibus, ut Augustinus ibidem dicit. Vnde etiam est notandum, quòd licet     Augustinus dicat, quòd non potest sciri, nisi ipsis docentibus, quibus signis, aut rebus  daemones alliciantur: tamen pro certo daemones miscent se, & adueniunt quibuscunque  superstitionibus, ac intelligunt homines confidere, & maximè si ex intentione uellent inuocare daemones. Ex quinta quaestione, ubi  dictum est, quòd magi fauore, & uirtute superioris daemonis possunt cogere inferiores,  erit unum dubium, An[article 29] superiores daemones habeant aliquam potestatem in inferiores.  Et uidetur quòd non: nam in daemonibus  non sunt aliae potentię, nisi intellectus & uoluntas, sed illae non sunt potentiae actiuę ad  extrà, ut Philosophus uidetur dicere nono  Metaphysicorum. Et patet exemplo in hominibus, ubi intellectus & uoluntas nunquam agunt ad extrà, nisi mediante aliqua  potentia. ergo uidetur, quòd daemones  non habeant aliquam actiuitatem super alios daemones. Item, quia uel illa potestas esset naturalis, aut gratuita: non secundum, ut constat. ergo si esset naturalis, sequeretur, quòd daemones perfectiores in naturalibus haberent potestatem naturalem super alios angelos imperfectiores  in naturalibus. hoc est inconueniens, ergo.  Item tertiò, Si aliquid possent superiores in  inferiores, maximè uideretur quo ad motum localem. non enim apparet quid aliud possint imprimere superiores in inferiores. Sed hoc non  uidetur, ergo nullam habent potestatem. Probatur minor, quia daemones, sicut angeli, non  sunt in loco nisi per operationem: sed in daemonibus non est alia operatio, nisi intellectus  & uoluntas, ad quas cogi non possunt. ergo   non apparet quomodo daemones superiores  possint cogere inferiores ad motum localem.  Pro responsione est prima quaestio, Daemones    [article 30] superiores possunt cogere inferiores. Haec  probatur primò, quia daemones inter se habent  praelationes & principatus, saltem ex nequitia  & concordia illorum. Ex odio enim & inuidia,  qua tenentur erga homines, non est dubitandum quin percusserint foedus, & inter se constituerint ordines & societates ad istum finem,  ut homines perdant: & sic, ut ait S. Tho. p. p. q.
        {S. Thomas.}
   109. artic. 2. aliqui daemonum sunt praefecti, &  uelut principes ad imperandum aliis, & inferiores daemones se subiiciant illis, quos potentiores uiribus uident ad propriam nequitiam  exequendam. Et ideo Christus Lucę 11. uoca-
        {Luc. 11.}
uit societatem regnum. Omne, inquit, regnum   in se diuisum, desolabitur: & si satanas satanam   eiiciat, quomodo stabit regnum eius? Iste est  ergo unus modus, quo superiores daemones  possunt inferiores cogere, scilicet per imperium, cui inferiores resistere non ualent ex communi concordia. Secundo etiam ex naturalibus suis hoc possunt, quia ubicunque sunt  res subordinatae, oportet quòd etiam actiones  subordinentur sibi inuicem. Sicut patet in rebus corporalibus, quia enim inferiora corpora naturali ordine sunt inter corpora caelestia,  actiones, & motus eorum subduntur actionibus, & motibus corporum caelestium. Sed manifestum, quòd inter daemones aliqui sunt superiores ex naturalibus. ergo habent potestatem naturalem supra inferiores. Et confirmatur, quia daemones habent potestatem mouendi localiter animas, & alligandi. ergo eadem ratione habebunt potestatem supra daemones inferiores: & iste est alius modus, quo superiores  angeli possunt coërcere inferiores. unde San.
        {S. Thom.}
   Tho. 3. p. q. 43. arti. 2. ad tertium, dicit, quòd dę  mones superiores sua naturali uirtute poterant,  & de facto aliquando pellunt daemones à cor-
        {August.}
poribus. Augustin. 21. de ciuit. dicit, quòd daemones Nigromantiam potestate superiorum  daemonum alligant aliquibus imaginibus, uel  annulis, aut aliis rebus. Et S. Tho. de anima. q.  21. dicit, quòd aliqua substantia spiritualis alicui  corpori alligetur, non est ex uirtute corporis  potentis substantiam incorpoream detinere,  sed est ex uirtute alicuius substantiae superioris  alligantis talem substantiam tali corpori: sicut  etiam arte magica, Deo permittente, uirtute     superiorum daemonum aliqui spiritus alligantur annulis uel imaginibus. Idem dicit 4.  contra Gen. capitulo 90. & multis aliis locis. Et  Petrus de Palud. 4. d. 44. q. 7. dicit, quòd an-
        {Palud.}
gelus fortior potest sistere & tenere minus  fortem. Ad argumenta autem in contrarium. Ad primum respondetur, quòd in angelis est sine dubio potentia motiua, sed illa  non distinguitur ab intellectu, & uoluntate.  Ad secundum dico, quòd re uera ita est, quòd  ex naturalibus aliqui daemones possent obsistere angelis, & eos coërcere, sed non permittuntur à bonitate diuina, & etiam gloriae dotes sufficiunt ad resistendum. Ad tertium pro  nunc respondetur, quòd angelus, aut daemon  potest esse in loco per passionem, sicut per operationem, & sic daemon inferior patitur à superiori, per hoc, quòd applicatur loco, uel expellitur ab eo, sicut animae sunt in purgatorio,  aut in inferno, non agendo, sed patiendo. Sed  occurrit statim dubium non dissimulandum,    [article 31] Quo pacto daemon superior potest tenere inferiorem alligatum annulo, aut imagini: absente  enim superiore daemone, non uidetur quo  modo possit impedire inferiorem ne recedat.  Ad hoc respondetur primo, quòd profectò  uirtute naturali non potest alligare inferiorem, ita ut eo absente alius descendere non  ualeat. Secundo dico, quòd potest cogere illo modo, ut si discesserit, retrahat ad eundem  locum. Tertio dico, quòd potest cogere ad remanendum in imperio, cui inferior, ut dictum  est, subiectus est. Quarto dico, quòd non est  uerisimile, quòd daemon, qui alligatus est annulo, aut imagini, semper sit praesens imagini, sed  dicitur alligatus, quia uocatus à possessore  annuli, semper uenit, nec indiget tempore ad  redeundum ubicunque sit, & ad quamcunque  distantiam potest cognoscere quid rerum geratur apud illum, in cuius potestate annulus,  aut imago est: sed miseri magi putant se tenere daemones tanquam compedibus, & ex maxima parte sunt fabulae, quae de huiusmodi dicuntur annulis, aut imaginibus.
  
   ¶ Septima quaestio, An[article 32] magi uirtute dęmonum possint transmutare corpora localiter,  hoc est, transferre (ut ferunt) per multa terrarum spatia, summa celeritate. Et uidetur quòd  non, quia si corpora obedirent daemonibus  quo ad motum localem, sequeretur quòd saltem quantum spectat ad naturam eorum, possent destruere ordinem, & machinam uniuersi, puta mouere cibum contrario motu, & tollere terram loco suo: hoc non est dicendum,  quòd aliqua creatura habeat potestatem supra totam naturam, & possit perdere uniuersum, ergo, &c. Non enim angelis subiecit orbem Deus. ad Hebr. 2. Item si habent illam,
        {Hebr. 2.}
      potestatem, quomodo nunquam liberant amicos suos à manibus iudicum? Item arguitur ex  d. c. episcopi. 26. quaest. 1. ubi, ut relatum est,  damnantur qui credunt mulierculas deferri  noctu per aëra. Item non apparet quomodo,  an impellendo, aut quomodo se habendo.  Ad hanc quaestionem sit conclusio, Daemones    [article 33] & magi uirtute daemonum possunt mouere,  & transferre corpora de loco ad locum. Probatur primo authoritate Augusti 3. De tri-
        {August.}
nitate, qui dicit, daemones adhibere semina  corporalia ad aliquos effectus producendos:  hoc autem non fit nisi per motum localem.  ergo, &c. Item angeli mouent caelos, &c. Item  patet, Satan concussit quatuor angulos domus Iob, quae corruens oppressit liberos eius.  Iob. 1. Item patet manifestè in obsessis à daemonibus, quos daemones aliquando inuitos  mittunt in ignem, & pręcipitant deorsum, &  iactant, & raptant uariè: nec uidetur alius modus, quo dęmon possit occupare humana corpora, nisi subiiciendo quo ad motus locales,  ut mouendo linguam, aut tenendo alia organa, & membra corporalia. Vnde nulla ratione potest negari, quin daemones possint mouere localiter corpora. Item quia angeli mouent caelos, mouent animas. Item assumunt corpora frequenter, & apparent in  eis. quod non fit sine motu locali. Ad argu  gumenta autem in contrarium, ad primum  respondetur, quòd nec unus angelus, aut unus  daemon, nec omnes simul possent aut sistere  caelum, aut contrario motu mouere, aut terram mutare de loco suo, ut ait. S. Thom. de po-
        {S. Thom.}
tentia, q. 16. art. 8. & 3. contra Gen. cap. 108.  & ratio est connexio, & ordo uniuersi, contra quem nulla causa particularis potest ex ipso  ordine naturali, sicut nec omnium daemonum  artificio posset dari uacuum. Posset enim daemon tollere aërem de loco ubi est: sed hoc  supposito, omnes daemones non possent obsistere, quominus alius aër succederet in loco  prioris. Ad secundum de illo capite episcopi. Iurisconsulti ex illo loco multùm dubitant,  utrum ea quę feruntur de istis mulierculis strigibus, an uerè gerantur, an sit sola illusio sensuum. Et uix adduci possunt, ut credant inueritate mulieres transferri per aëra, & deduci in solitudinem, aut in quemuis locum in  societatem hominum, & daemoniorum. Et  quidam frater Samuel ordinis minoris proprio opusculo satagit defendere hanc opinionem, quòd nunquam uerè daemon transferat  huiusmodi mulierculas, sed quòd rapit sensus  earum, & relinquit uelut exanimes, & interim  illudit, & commouet ita sensus interiores, ut  uerè putent illa geri, scilicet se uolare, & uerè  commisceri concubitu aut daemoni, aut alicui     ex suo satellitio, cum tamen num fuerint mutatae. Et dominus Abulens. testatur se experientiam de hoc sumpsisse, cùm muliercula una ex  illo numero coram se unxisset se unguento, statim corruisse sine sensu, ita ut titione pedem  illius combusserit, nec excitaretur, sed post  spatium temporis cum ad se redisset, narrabat mirabilia, scilicet fuisse in campo cum  multitudine hominum, & alia, quae solent  referri. Sed frater Ioannes Dodo ordinis praedicatorum fecit apologiam contra Samuelem,  ubi tuetur sententiam, quòd licet ita sit, quòd  plerumque ista fiant à dęmone per solum pręstigium, & illusionem sensuum, tamen aliquando uerè geruntur. Et ita tenet Turre Cremata super illud c. episcopi. Et ita tenendum,  quia postquam dęmones possunt realiter ista  facere, credendum est, quòd aliquando uerè  faciant. Et hoc exploratum, & compertum est  multis testimoniis, & experientiis. Ad uerba  autem c. respondetur à Turre Cremata, quòd  in illo capitulo multa continentur, quę uerè  non gerebantur, ut quòd equitarent cum Diana, cum Herodiade. nam Diana nulla est, Herodias autem est in inferno, nec permittitur  exire ei, nec est mulier, sed sola anima. Item  quòd ueri essent ibi equi, aut bestiae, quibus  per aëra uolarent. Equi enim, & alia, quę ibi  continentur, non uerè, sed pręstigiosè facta     sunt: non negat autem, quin mulieres possent  uerè à dęmonibus portari per aëra.
  
   ¶ An[article 34] magi possint pro suo arbitrio immutare corpora, immutare inquam alterando secundum qualitates, immittendo morbos, &  contrà pręstando sanitatem. Et uidetur quòd  non. Nam dęmones, quorum uirtute magi  operantur, sunt incorporei, & immateriales:  cùm ergo nihil agat nisi in sibi simile, non uidetur qua ratione possint dęmones imprimere qualitatem corporalem in rem materialem.  Item sanctus Augustinus, ut suprà citatum est,  negat quòd illę incantationes sociorum Vlyssis, & Diomedis, quae dicuntur à Circe factae,  fuerint uerę, sed solum secundum apparentiam  sensuum. Sed si dęmones possent immutare materiam, eadem ratione possent immutare figuras rerum naturalium, & sic potuissent uerè  socios Diomedis & Vlyssis retinere sub figuris ferarum, & uolucrum. Item grauissimum  periculum imminet nobis à magis, qui cùm  sint socii daemonum, reputandi sunt tanquam  hostes mortalium, si morbos, & mortes possint inferre hominibus: nec est uerisimile,  quòd Deus talem potestatem permiserit daemonibus ad perniciem humani generis. Item si  possunt sanitatem praestare, sequeretur quòd  possent ab omni morbo sanare, & sic facere  homines immortales. De hac quaestione Philosophorum non fuit una sententia. Auicenna  quidem posuit, quòd substantia spiritualis,  quę caelos mouet, non solum mediante caelesti  motu effectus in inferioribus corporibus causat, sed etiam praeter omnem corporis actionem: uolens quòd materia corporalis multo  magis conceptioni & imperio spiritualis substantiae, quàm cuique corpori naturali subiiciatur, & ex hac causa prouenire dicit inusitatas permutationes aëris, & infirmitatum  curationes, quae nos miracula dicimus. Et  ponit exemplum de anima, ad cuius imaginationem absque omni alio corporali agente  transmutatur corpus, & ad calorem & ad frigus, & quandoque ad febrim, uel lepram.  Conformiter ad hanc opinionem dicendum  esset, quòd substantiae spirituales, quales sunt  daemones, possent immutare corpora, & alterare imprimendo corporeas formas, & qualitates. Et posset opinio confirmari, quia eiusdem uirtutis uidetur imprimere formam in materiam, & impedire ne imprimatur. Sed hoc  dicit magos posse, ut quòd aliquis certis uerbis scriptis non laedatur ab igne, imò isti salutatores hoc faciunt. Item, quia possunt imprimere immediatè & immutare phantasiam,  ergo & has formas naturales.
  
   ¶ Ad hoc sit prima propositio, Nec[article 35] daemones, nec magi uirtute daemonis possunt immediatè imprimere in rebus naturalibus & materialibus aliquam formam, ut calorem, frigus,  morbum, aut sanitatem. Hanc propositionem  ponit Philosophus 7. Physi. ubi ostendit, quòd  formae non imprimuntur in materia ab aliqua  substantia separata, sed reducuntur in actum  de potentia materiae per actionem formae in  materia existentibus. Et probat, quia, ut ibi  ostendit, id quod fit, propriè est compositum:  omne autem agens agit in sibi simile, unde  oportet quòd illud, quod facit res naturales  existere per generationem, sit compositum,  non forma sine materia, uel forma separata.  Secundo probatur conclusio, quia si daemon  posset immediatè imprimere aliquam formam  naturalem. ergo & omnes, cùm non sit maior ratio de una, quàm de aliis omnibus: consequens autem est falsum, quia tunc tota natura esset ei subiecta, & sic totus orbis. non  autem subiicit Deus orbem terrae etiam angelis, Hebr. 2. Et haec est expressa sententia Augustini 3. de trinit. cap. 6. Nec omnino, inquit,  putandum est istis transgressoribus angelis ad  nutum seruire hanc uisibilium rerum materiam. Et finaliter haec est communis sententia  doctorum omnium, 2. dist. 7. post Magistrum  sent. qui ita determinat. Secunda conclusio,  Magi[article 36] uirtute daemonum possunt mirabiliter  transmutare materiam, & naturas corporales,     applicando semina rerum, & actiua passiuis.  Haec est determinatio August. 3. de trinit. c. 9.  Et probatur manifeste ex superioribus. Nam  ipsis obediunt corpora ad nutum quantum  ad motum localem: sed ipsi optime nouerunt  naturas, & uirtutes & efficacias omnium rerum naturalium, & possunt eas celerius & intimius applicare, quàm homines, unde, ut ait  S. Tho. De potentia. q. 63. sicut ars imitatur na
        {S. Thom.}
turam, & ut ait Philosophus 2. Physic. quędam
        {Arist.}
   potest facere ars, quae non potest natura: ita  daemones multa facere possunt, quae sunt praeter solitum cursum naturae, & praeter omnem  artem, & humanum ingenium. Item, quia influentia caelestis multum facit, & operatur ad  effectus naturales. Vnde in agricultura, & medicina necessaria est obseruatio, & consideratio motus, & cursus solis, & lunae. cùm ergo  daemones sint peritissimi astrologi, possunt  melius eligere horas ad operandum. Et hęc  fortè est una ratio, quare magi in inuocationibus daemonum situs stellarum obseruant. Et  sic est aperta ratio, quomodo, & quare daemones, aut magi possunt immittere aegritudines,  aut sanitates, aut alias transmutationes facere,  Confirmatur Iob secundo, Satan percussit  Iob ulcere infestissimo. Ad argumenta autem  contra primam conclusionem, ad primum  respondetur à Sanct. Tho. quòd sine dubio     daemon non potest immutare, nec immediatè  obstare, quominus agens naturale agat in  subiectum dispositum, sed impedire ignem  ne comburat, uel imprimendo aliquam qualitatem defensiuam per modum supradictum,  uel etiam tenendo flammam ne perueniat ad  tale subiectum. Ad secundum respondetur,  quòd daemon non immutat phantasiam, imprimendo nouas species, nisi fortè aliquando  exterius formato aliquo corpore phantastico,  quo mouet oculos, sed mouet interiores spiritus, ubi sunt species: & taliter offert sensui  interiori quod uult, ut uideantur res reuera esse  praesentes, & geri ad modum somniantium, uel  phreneticorum, imò perfectius, quanto (ut dictum est) potest subtiliter, & praeter omnem  artem applicare causas ad huiusmodi operationes, & sic ita perfectè mouet tales species, &    praesentat sensibus interioribus, ut tales, qui  hęc patiuntur, firmissime credant rem uerè  geri Vnde prouenit, quod contingit in illis  lamiis, ut cùm uelut exanimes maneant in  uno loco, credant se translatas per aëra, & uidisse, & egisse, uel passas esse quae nunquam  fuerunt in rei ueritate. De quo uide Turre Cremata in d. cap. episcopi. Ad alia argumenta in  principio quęstionis. Ad primum iam declaratum   est, quod non possunt immediatè imprimere formas, sed applicando semina, & causas naturales.     Ad secundum respondetur, quòd licet daemones possent immutare corpora, non tamen possunt conseruare formas naturales sine dispositionibus naturalibus: & quia organizatio est  dispositio requisita ad animam rationalem,  non poterit daemon figuram hominis immutare in figuram brutorum, manente rationali  anima. ut S. Tho. dicit, De potentia, q. 16. ergo.
        {S. Thom.}
   Ad tertium, Et si aliquid ueritatis habet illa  historia, omnino dicendum est, quòd daemon  occisis sociis Diomedis & Vlyssis, bestias pro  illis supposuit, uel fortasse illae bestiae etiam  erant phantasticae. Et sicut non potest hominem sub figura bestiae conseruare, ita nec peculiarem figuram unius leonis tollere, & dare  alteri. Vnde fabulosa uidentur in itinerario  Clementis, quòd Simon magus Faustiniano  propriam figuram & faciem abstulit, & suam  dederit illi: quod ego non credo. Ad quartum,  Certissime dęmones nisi coërcerentur à Deo,  & à bonis angelis, possent grauissimis calamitatibus mortales afficere, ut patet de aduersitatibus Iob. unde S. Thom. p. 3. q. 29. art. 1.
        {S. Thom.}
 dicit, quòd dęmones non permittunt facere omnia, quę naturaliter possunt, sed clementissimus Dominus permittit eos uti sua potestate,  & boni angeli etiam impediunt, & maxime  illi, quibus orbis custodia & hominum commissa est. Sed mirum & mysterium est, quòd     cùm daemones per se nocere non permittantur, tamen non adeò impediuntur nocere per  homines, sicut per magos, per lamias istas, &  alias maleficas. Ad quintum dicendum, quòd  sine dubio dęmones possent à multis ęgritudinibus curare, à quibus nulli medici possunt,  tamen non ab omnibus. Nam, ut dictum est,  nihil possunt in hac re, nisi per applicationem  causarum naturalium, nec sunt causę naturales ac restituendum hominem ex quolibet morbo, maxime ex morbo senectutis. Sed certe  uidetur, quòd ex quolibet morbo uiolento  possent sanare, ut à febre, uulneribus, & similibus: possent enim sistere sanguinem, aut detrahere, & similiter quemlibet humorem. Sed  uidetur, quòd saltem posset daemon protendere uitam usque ad millesimum annum. Si enim  potest omnia naturalia, & aliquando uita naturalis fuerit mille annorum, ut patet in Adam  & aliquibus aliis, quare non posset nunc conseruare uitam per tot annos, cùm sint omnia  alimenta, & omnia remedia medicinalia, quę  tunc erant? Respōdetur, Sine dubio dęmones  non possent particularem uitam protelare per  tot annos, sicut illo tempore. Ratio est, quia  per intemperantiam & ignorantiam, hominum natura est ualde corrupta, & morbida,  nec sufficiunt quęcunque res naturales restaurare in antiquam illam integritatem, & alimenta ipsa ex malo cultu non habent illum uigorem. Et ultimo & fortè principaliter ex influentia caelesti. Dominus enim prouidentia  sua ita disposuit, ut primis illis temporibus  essent constellationes caelestes naturales salubriores & efficaciores ad uitam hominum propagandam, & ut alimenta essent maioris uigores, & etiam medicinę, & aër, & aqua, & alia  quę conseruant uitam mortalem. Alia erat  hic quęstio, uel dubium, quia pręsupponitur semper, quod dęmones sunt incorporei & immateriales, an hoc si omnino cerrum. sed quia puto me pro   nunc satis dixisse de hac materia, hoc seruo  pro alia eiusdem materię relectione,  quam Domino pręstante promitto  uobis daturum anno sequenti,  & si interim uolueritis  illud dubium scire,  uidete S. Tho.  prima part.  quę. 50.  artic.  1.  
  
  
[ *De eo, ad quod tenetur homo veniens ad usum rationis* ]
        REVERENDI PATRIS F. FRANCISCI A VICTORIA  Relectio  De eo, ad quod tenetur homo ueniens  ad usum rationis.
  
[ *[1a pars]* ]
  
     SVMMA.
  -    1 Ecclesiastici liber an deberet recipi inter Canonicas  scripturas, quomodo in ecclesia dubitatum fuerit, &  quid tenendum.  
  -    2 Homini omni ad usum rationis peruenienti, an pateat  aditus ad salutem, & uitam aeternam.  
  -    3 Rationis usum habere, quid sit.  
  -    4 Liberum arbitrium aut usum rationis habere, quòd  non sit idem, quod habere actus intellectus, & uoluntatis.  
  -    5 Liberum arbitrium habere, aut usum rationis, quòd  non uideatur idem, quod posse agere, & non agere positis requisitis ad agendum ad sensum, in quo communiter doctores capiunt.  
  -    6 Liberum arbitrium habere, quòd sit idem, quod esse  dominum suarum operationum.  
  -    7 Liberum arbitrium, quòd duo requirat, & quomodo  secundum potest esse sine primo, & posito primo, ponitur secundum.  
  -    8 Rationis usum quòd unus homo habeat, & alius non,  unde proueniat.  
  -    9 Rationis usum, quòd unus homo habeat, & alius non,  possit immediatè ex parte intellectus, & uoluntatis     prouenire.  
  -    10 Rationis usum quòd unus habeat, & alius non, quòd  talis differentia non proueniat ex aliquo habitu à natura concreato, uel intellectu, uel in uoluntate, qui solum sit in uno, & non in alio, uel in puero, & in  adulto.  
  -    11 Defectus, & imperfectio, uel priuatio usus rationis,  unde semper, uel ex maiori parte proueniat.  
  -    12 Appetitus sensitiuus, quòd possit esse causa priuationis usus rationis.  
  -    13 Vsum rationis posse tolli per habitus existentes in  uoluntate, puta ex odio, uel amore uoluntatis, quòd  sit probabile, posita etiam omnimoda rectitudine ex  parte sensitiua.  
  -    14 Dispositio qualitatum naturalium, quòd nulla sine  speciebus sensibilibus sit sufficiens ad usum rationis.  
  -    15 Educatio docta, & instructio, quòd multum faciat, ut  aliquis perueniat ad usum rationis.  
  -    16 Rationis usum an possit aliquis habere circa aliquam  materiam, uel obiectum, & non circa aliud, utpote  circa materiam iustitiae, & non circa materiam temperantiae, ut sit capax rationis ad deliberandum, &  iudicandum an sit iurandum, uel nocendum alicui, &  non sit capax ad consultandum de fornicatione, sed habeatse ad illam tanquam puerum.  
  -    17 Rationis usum habere sufficientem circa artes, qui non   habeat circa materiam moralem, quòd uideatur possibile.  
  -    18 Rationis usum habere sufficientem circa artes, qui  non habeat circa materiam moralem, licet sit possibile, quòd tamen uideatur multum difficile, uel nunquam contingere.  
  -       19 Rationis usum habere circa aliquam materiam moralem,  & non circa omnes, putatur impossibile ab authore.  
  -    20 Rationis usus primum instans, quid sit, uel quid uocetur. Et quomodo deliberatio non possit esse libera, id  est, quòd sit in potestate hominis deliberare, & non  deliberare.  
  -    21 Deliberatio prima, quòd sit ex causis non naturalibus  uel prorsus extrinsecis, puta uel à Deo, uel ab angelo.  
  -    22 Deliberans primo, quòd non habeat in sua potestate  prius deliberasse.  
  -    23 Deliberans primò, quòd potuit primò deliberasse.  
  -    24 Deliberatio, quòd non possit cadere sub praecepto.  
  -    25 Deliberans primò, quod non tenebatur prius deliberasse.  
  -    26 Recentiorum dictum, quòd detur tempus induciarum,  in quo aliquis potest deliberare, quòd sit uanum.  
  -    27 Instans primum, uel tempus usus rationis, in quo quis  primo deliberat actu, quòd non sit in quo potest primò deliberare. Et multa de usu rationis.  
  
  
   LOcus relegendus habetur Ecclesiastici 15. Deus ab initio constituit hominem, & reliquit illum  in manu consilii sui. Quia de authore, & authoritate illius libri  Ecclesiastici inter multos dubitatum est, nec  desunt adhuc qui ambigant, non erit ab re,  de hoc ipso pauca praefari, ne tota nostra disputatio lubrico loco innixa, nutare uideatur.  Primùm inter libros Canonicos liber Sapientiae, & Ecclesiasticus ab Hebraeis non recipiuntur. Hoc Hierony. in prologo Galeato, & in  prologo ad Heliodorum, & Croniaticum, qui  etiam de Ecclesiastico dicit, Nusquam reperi  Hebraeum, sed Graecum solum. Ideo hac ratione dubitatum[article 1] in ecclesia est, an deberet  recipi inter canonicas Scripturas. Sed tamen  omnes authores uetustissimi usi sunt testimoniis illorum tanquam propheticorum librorum, Egesippus, Irenęus, Tertullianus, Euaristus, Alexander, successores Anacleti, Clemens,  Alexandrinus proximus Ioanni Euangelistę,  Origenes, Cyprianus, Ambrosius, Augustinus, Damascenus: & Eusebius libro 4. dicit  duos ex antiquis patribus illis libris ante usos  tanquam propheticis. & August. 17. De ciuitate Dei, cap. 20. expressè dicit esse propheticos. & Damascenus libro 4. c. 18. In concilio  Carthaginensi 7. cui interfuit Augusti. c. 47.  dicitur, Placuit ut pręter Scripturas canonicas  nihil in ecclesia legatur sub nomine diuinarum Scripturarum, sunt autem canonicę Scripturę Genesis, & Salomon libri 5. hęc à patribus legenda suscepimus sub nomine diuinarum Scripturarum. Haec in concilio. Vnde patet, Sapientiam & Ecclesiasticum repositum  inter sacras Scripturas Salomonis, aliâs non  essent nisi tres. De authoribus illorum librorum licet non omnino constet inter authores,     sed hoc est satis rationabile non esse editos à  Salomone, continere tamen sententias Salomonis scriptas in diuersis libris Salomonis,  sparsimq́; multa constat scripsisse, quae ad nos  non peruenerunt, uel in memoria hominum.  Egesippus, Irenaeus, Tertullia. Cypria. Eusebi. citant librum sub nomine Salomonis.  De Ecclesiastico satis conuenit, authorem fuisse Iesum filium Sirach. Sed Iesum filium Sirach ex Hebraeo Graecum fuisse, uel potiùs  nouum fuisse circa tempora Ptolemaei Euergetis 200. ferè annos ante natiuitatem Domini, sub Simone magno Sacerdote, Onię filio. De Sapientia non ita conuenit, sed tribuitur Philoni Iudaeo, non qui claruit sub Nerone, sed alteri antiquiori 160. annos ante Christum, sed uterque uidetur scripsisse ore prophetico. Augustinus tamen De doctrina Christiana utrunque putat esse Iesu filii Sirach. Quod  tamen retractauit 2. lib. retracta. c. 4.
  
   ¶ Ex uerbis prępositi loci satis constat Scripturam non loqui de homine ante usum rationis, uel  omnino priusquam possit deliberare, & consilium   sumere de agendis, atque adeò nos impręsentiarum nihil loquimur de salute hominis, uel statu in utero matris, uel prorsus antequam peruenerit ad usum rationis, sed solùm constitui  in tota hac disputatione hoc argumentum tractare, & hunc locum uersare, qua ratione, aut  qua uia homini possit patere salus postquam  est sui iuris, aut (ut Scholastici dicunt) postquam   annos discretionis attigerit. Et ideo sit quaestio principalis, An[article 2] omni homini peruenienti  ad usum rationis pateat aditus ad salutem, &  uitam aeternam. Pro parte negatiua arguitur, Sine fide impossibile est placere Deo, & accedentem ad Deum oportet credere, quia est, & quia  inquirentibus se remunerator est, ad Hebr. 11.
        {Hebr. 11.}
   Sed multis uenientibus ad usum rationis impossibile est credere, aut habere fidem, ut patet  de natis & educatis apud barbaros & ignaros  Deitatis, & religionis: ergo talibus non patet  aditus ad salutem. Item, Qui crediderit, & baptizatus fuerit, saluus erit: qui uerò non crediderit, condemnabitur. Marci 16.
        {Marc. 16.}
 & confirmatur ex Paulo, Rom. 10. Quomodo inuocabunt
        {Roman. 12.}
   in quem non crediderunt? aut quomodo credent  ei, quem non audierunt? quomodo autem audient sine praedicante? Vbi Paulus apertè uidetur  excusare eos, quibus non est praedicata religio,  & nomen Dei. In contrarium est illud, Deus  uult omnes homines saluos fieri. 1. ad Timoth. 2.  item Ecclesiasti. 15. Ante hoĩem uita & mors,
        {1. Tim. 2.}
   bonum & malum, quod placuerit ei, dabitur illi.
        {Eccl. 15.}
   Ex quo loco uidetur, quòd omni (si per illum  non stat) sit data supernaturaliter facultas perueniendi ad uitam aeternam. item, In ueritate  cognoui, quòd non sit personarum acceptor  Deus. Actuum. 10.
        {Act. 10.}
 Ad hanc quęstionem dissoluendam quatuor dubia oportet tractare.  Primum, quid sit hominem habere usum rationis, & quid peruenire ad usum rationis,  Secundum, quid potest homo, cum primum  peruenerit ad usum rationis. Tertium, ad quid  tenetur pro eodem tempore. Quartum, de principali quaestione: quibus expeditis, relectio  erit soluta.
  
   ¶ Pro prima ergo quaestione est notandum,  quòd licet ratio essentialiter idem sit quod intellectus humanus, tamen uoluntas ponitur à  philosophis in ratione, ut uidetur Aristo.
        {Aristot.}
 sentire 3. Ethicor. c. 10. Et apertius 3. de anima. c. 6.  Imò uocatur uoluntas per essentiam rationalis, ut patet ex S. Tho. in 3. dist. 23. q. 1. artic. 1.
        {S. Thom.}
   quęstiunc. 1. Quare usus rationis non solum  dicitur usus, & facultas potentię electiuę, sed  etiam usus uoluntatis. Imò & Aristo. 3. Ethico.  c. 10. dicit fortitudinem, & temperantiam esse  partium rationis expertium, &c. Et tamen appetitus sensitiuus est particeps aliquo modo  rationis. ergo aliter uoluntas est rationalis,  quàm participans. Similiter etiam quanquam  liberum arbitrium sit etiam essentialiter idem  quod uoluntas humana, ut difertè tradit Damasce. lib. 2. tamen quia actus liberi arbitrii est  electio, ex Magistro in 2. d. 24. & electio adeò  exigit consilium, ut Aristo. 6. Ethi. in dubium  reuocauerit, an sit appetitus sensitiuus, uel intellectiuus, ideo etiam liberum arbitrium non solum ponitur facultas uoluntatis, sed rationis &  uoluntatis, ut patet apud Magistrum in 2. d. 24.  Hoc breuiter praemisso, ut à notioribus & facilioribus incipiamus, sit prima propositio,
  
   ¶ Habere[article 3] usum rationis idem est, quod habere liberum arbitrium. Haec patet ex dictis,  nam si habere usum rationis est habere facultatem intellectus & uoluntatis, hoc autem est habere liberum arbitrium. ergo idem est utrunque.  Et confirmatur, quia in quocunque est usus rationis, est liberum arbitrium, & econuerso.  ergo signum est quòd sunt idem. Sed hoc ipsum  non est satis exploratum quid est habere liberum arbitrium. Quanquam enim, ut idiotę  & rustici internoscere possint eum qui habetusum rationis, & liberum arbitrium, ab eo qui  non habet: diffinire tamen in quo consistat ratio liberi arbitrii, & quid sit habere hanc facultatem, non est facile. sed utrunque uidebimus.  Ad declarationem huius sit secunda propositio,  Non est idem liberum arbitrium aut usus rationis quod habere actus intellectus, & uoluntatis. Patet, quia ebrii, & amentes non habent liberum arbitrium, & tamen habent actus intellectus, & uoluntatis: ergo non est idem.[[4]] Maior  est nota, minor probatur, quia habent actus  circa res spirituales, quę non cadunt sub sensu,  ut desiderium etiam rerum spiritualium, ut  experientia patet ex his, quae tum faciunt, tum  dicunt. loquuntur enim de Deo, & angelis, disputant de dialecticis. Et confirmatur de pueris  & somniantibus. Somniantes enim postea meminerunt, sic habent actus intellectus & uoluntatis. Item habent aliquos actus uniuersales, quos non uidetur quòd possit habere sensus, qui est solum particularium. S. Tho. prima  part. q. 84. artic. 8. ad 2. loquitur, quo modo sensus & imaginatio plus uel minus ligantur, uel  soluuntur in dormientibus, & concludit sic,  Ergo per modum quo sensus soluitur & imaginatio, dormiendo ligatur iudicium intellectus, non tamen ex toto. Vnde aliqui dormiendo syllogizant, & cum excitantur, semper recognoscunt se in aliquo errasse. Ex his uerbis  S. Thom. patet, quòd dormientes habent actus  intellectus, & per consequens possunt habere  actus uoluntatis. Idem & clarius ponit in 4. d.  9. q. 1. art. 4. ad 3. & 4. Et ibidem ad quartum dicit, quòd aliquando in somnio consentit quis  turpitudini, unde etiam uidetur quòd habet  actum uoluntatis. & 2. 2. quaest. 172. articulo 1.     ad secundum, idem concedit de dormiente. Et  confirmatur etiam ratione, quia omnes amentes, pueri, & somniantes habent aliquando  actus sensuum sufficientes in uigilantibus &  sanis ad actum intellectus & uoluntatis. ergo  possunt esse in animantibus, quia tota causa  quare amentes non habent usum rationis, est  dispositio sensuum. Antecedens autem patet,  quia iudicant per sensum aliquod esse bonum,  aut malum: quod iudicium sufficeret mouere  non amentem ad actum intellectus & uoluntatis. Et confirmatur, quia sensus in homine  sunt eiusdem rationis sicut in brutis, licet sint  aliquo modo perfectiores. sed amentes habent  multos actus, quos bruta habere non possunt:  ergo illi non proueniunt à solo sensu, sed ab  intellectu, & uoluntate.
  
   ¶ Tertia propositio, Non[article 5] uidetur idem habere liberum arbitrium, aut usum rationis,  quod posse agere & non agere, positis requisitis ad agendum ad sensum, in quo communiter doctores capiunt. Ista propositio non est  ita nota, neque ita certa, sicut praecedens, &  ideo fermè omnes doctores recentiores contrarium tenent, scilicet quòd omnis actus, qui  non necessario producitur, procedit à libero  arbitrio. Ego dico, quòd homo producit multos actus, quos potest non producere, etiam     non habens liberum arbitrium, nec usum rationis. Probatur hoc primo, Pueri, & amentes, & somniantes habent actus uoluntatis (ut  probatum est) & non necessario. ergo hoc  non sufficit ad liberum arbitrium. Minor patet, quia uoluntas est formaliter ex sua natura  libera, quia potentiae rationales sunt ad opposita (tertio de anima) & nihil est in illis, à quo  necessitetur uoluntas: ergo non necessitatur.  Probatur minor, quia uel esset notitia intellectiua, uel sensitiua, uel passio appetitus sensitiui, quia nihil aliud potest imaginari unde  necessitetur, sed nullum illorum potest necessitare, quia sensus non potest mouere uoluntatem nisi per intellectum (tertio de anima)  ergo sola sensatio non potest necessitare uoluntatem, neque passio. Patet, quia aliquando amentes agunt sine passione, uel saltem potest esse tanta passio insano, sicut in amente,  & puero, & somniante. Neque ex parte intellectus, quia quaecunque notitia est in amente uel puero, potest esse in adulto, & in sapiente, & in hoc non necessitatur. ergo neque in  illis. Maior patet, quia uel est simplex apprehensio, uel iudicium, quodcunque tale potest  esse in adulto. Et confirmatur, quia si aliqua  notitia necessitaret, uel esset simplex apprehensio, uel iudicium incompletum, uel perfectum. Non simplex, quia notitia non solum  non necessitat, sed neque potest mouere uoluntatem (tertio de anima) quia intellectus  speculatiuus non mouet, sed solum practicus,  & amentes aliquando agunt ex iudicio, neque iudicium simplex bono uel malo, quia id  non necessitat adultum. Iudicium autem completum non potest esse in amente, & dato  quòd esset, non necessitaret. ergo nihil est,  quod possit necessitare uoluntatem pueri, aut  amentis, aut somniantis. Et confirmatur, quia  plus mouet iudicium perfectum de bonitate  obiecti, quàm iudicium imperfectum, uel  simplex apprehensio. sed illud non necessitat,  ergo multo minus iudicium incompletum  quod est in amentibus. & profectò mirum est,  quòd hoc iudicium, hoc est delectabile, uel  dulce, quod puer habet, necessitet eum: & tamen idem iudicium cum istis aliis, hoc est bonum, honestum & meritorium, praeceptum  honorificum, quod est in adulto, non necessitet. Item, quia anima separata ab omni notitia quae est in puero, aut amente, certum  est, quòd non necessitaretur: ergo nec coniuncta. Patet consequentia, quia profectò intellectus, & tota anima separata est etiam in  corpore existens (tertio de anima) & intellectus  nihil recipit à corpore nisi notitiam. Et ideo     non est dubium, quin positis aequalibus notitiis intellectualibus in duabus animabus, si una  non necessitat, neque alia, quia omnino differentia ex parte corporis nihil facit si non faciat differentiam in notitiis ex parte intellectus. Secundo probatur, Motus subiti, quos  Doctores uocant primos, omnino non imputabiles, non sunt necessarii, & tamen pro eo  tempore non est liberum arbitrium. ergo hoc  non sufficit ad liberum arbitrium. Assumptum  probatur, quia omnis notitia, quae est in primo instanti, non necessitat. ergo nec tunc. ergo neque ualet dicere, quòd postea non necessitat, quia superuenit nouum iudicium. Nam  stat, quòd iudicium superueniens magis moueat, quàm retrahat ab illa. ergo iudicium sequens non facit, quòd si prius necessario moueretur uoluntas, postea non moueatur uoluntas. Et confirmatur totum hoc de maniacis, qui secundum talem passionem habent,  quòd circa aliquam materiam particularem non  habent usum rationis, cùm habeant circa omnes  alias, sicut aliquando etiam phrenetici illi non  uidentur necessitari circa materiam illam, sed  errare, & tamen non habent liberum arbitrium  circa illam. ergo non est idem habere liberum arbitrium, & non necessario agere. Et certè uidemus amentes, & pueros multa agere rogatos uel     admonitos ad modum aliorum hominum, neque   uidentur necessitari in illis. idem uidetur posse  probari de omnibus actibus indeliberatis, ut  fricare barbam, scalpere caput, de quibus non  uidetur dicendum, quòd sint actus necessarii,  & tamen non procedunt à libero arbitrio.
  
   ¶ Sed contra hanc conclusionem potest argui  unico argumento apparenti, Quia si actus uoluntatis ante usum rationis uel in amente, &  somniantibus non sunt necessarii sed liberi, ergo sunt boni uel mali, & si liberè trāsgrediuntur praecepta, ergo peccant. Respondeo negando consequentiam, quia non satis est, quòd sint  liberi hoc modo, sed oportet quòd sint deliberati, quod non est in eis. S. Tho. 1. p. & 4. ubi
        {S. Thom.}
   suprà excusat somniantes, non quia necessariò  agunt, sed quia non habent perfectum usum  rationis, uel intellectus, sed est impeditus intellectus: itaque defectus prouenit ex parte  intellectus, non ex parte uoluntatis. Et patet, quia circa materiam bonam etiam possunt  esse motus etiam primi, qui tamen non reputentur actus boni propter indeliberationem. Et confirmatur solutio data, quia siue  ita sit, siue non: tamen dato, quòd ita esset,  quòd pueri, & amentes haberent talem libertatem ex parte uoluntatis, si tamen haberent  intellectum ita impeditum, sicut nũc habent,     quòd non possint cognoscere quid expediat,  aut quid noceat, omnino non imputaretur  eis quicquid agerent, non ampliùs, quàm  nunc imputatur. ergo non est opus negare libertatem uoluntatis. Confirmatur ultimò,  quia amentia hoc uidetur solùm significare,  scilicet priuationem, aut turbationem mentis, sicut intellectus, nec dicit respectum ad  uoluntatem, manet. ergo si non certa, certè  probabilis propositio, in pueris, & amentibus,  & somniantibus, & etiam in motibus subitis non necessitari uoluntatem, sed posse agere, & per consequens hoc non esse satis ad liberum arbitrium. Verum est tamen, quòd haec  non est simpliciter nec propriè libertas, sed  imperfecta, & secundum quid, quae non est  capax bonitatis, & malitiae, neque laudis, &
        {6}
   uituperii, ¶ Quarta propositio,[[6]] Idem est habere liberum arbitrium, quod esse dominum  suarum operationum. Ista conclusio est Sanct.
        {S. Tho.}
   Thom. in multis locis, expressè 1. 2. quaest. 1.  articulo 1. ubi dicit, quòd in hoc differt homo ab aliis animantibus, quòd est dominus  suorum actuum. Vnde illae solùm actiones  uocantur humanae propriè, quarum homo  est dominus. Est autem homo dominus suarum actionum per rationem & uoluntatem.  Vnde & liberum arbitrium dicitur esse facultas uoluntatis & rationis, & articulo 2. dicit,  quòd homo habet dominium suarum actionum per liberum arbitrium. Ad hoc (inquit)  quòd dominus suarum actionum sit homo,  duo requiruntur. Alterum, ut homo habeat  facultatem consultandi, ac deliberandi quid  bonum est, & quid malum est, & quid consequendum, quid fugiendum, quid uitandum. Alterum est, ut habeat in sua potestate post deliberationem, eligendi, & relinquendi quod sic deliberatum est, neque enim  primum sufficit sine secundo. Neque quis esset dominus suarum actionum, si post deliberationem necessariò aut sequeretur consilium,  aut non posset sequi. Ista propositio est clara ex communi significatione, & acceptione  uerborum. Nam is uerè dominus dicitur  ab omnibus, qui habet facultatem utendi re.  Ita enim definiunt, & Iurisconsulti, & theologi. Et ista facultas non potest haberi sine  facultate rationis, & uoluntatis, quae est liberum arbitrium. Vnde idem est liberum arbitrium, quod habere dominium suarum actionum: & sic & dominium, & liberum arbitrium definiuntur per idem, scilicet facultatem. Est enim liberum arbitrium facultas  rationis, & uoluntatis. Et dominium actionum humanarum est facultas etiam utendi ratione & uoluntate.
  
   ¶ Quinta propositio, Ex[article 7] duobus requisitis  ad liberum arbitrium secundum potest esse  sine primo, & posito primo, ponitur secundum. Hoc est manifestum. Nam ubi est facultas deliberandi, est facultas eligendi, & econuerso, nec unum inuenitur sine alio, ut patet  in brutis, pueris, & amentibus, ubi nulla mutatione, aut differentia posita ex parte uoluntatis (ut dictum est) solum quia intellectus  impeditur à deliberatione, & consilio, uoluntas etiam non habet in sua potestate eligere & non eligere. Et ideo etiam qui uellet  tenere contra tertiam propositionem, & dicere, quòd in habentibus usum rationis, uoluntas necessariò elicit omnes actus, posset respondere ad argumenta facta, & dicere, quòd  natura uoluntatis est, quòd si intellectus sit solutus, & capax deliberationis & consilii, uoluntas liberè agit. Si autem non sit capax, uoluntas necessariò agit, & naturaliter. Et ideo  cùm quaeritur à quo necessitatur uoluntas in  amente, dico quòd non à notitia, sed à natura: sicut nec in bruto necessitatur ab obiecto  uel notitia, sed à natura, quia libertas uoluntatis dependet ab intellectu. Licet enim libertas  formaliter sit in uoluntate tanquam in subiecto, sed est in intellectu, tanquam in causa uel     radice, ut ait Sanct. Thom. 1. 2. quaest. 6. arti. 2.
        {S. Tho.}
   ad 2. & quaest. 17. artic. 1. ad 2. & de ueritate.
        {Aristo.}
   quaest. 24. artic. 2. Et Aristot. 8. Ethico. dicit,  quòd desiderium, siue electio necessitatur ex  consilio. Sequitur corollarium responsiuum  ad quaestionem primam principalem, in qua  quaerebatur, quid est hominem habere usum  rationis, uel peruenire ad usum rationis. Dico, quòd est hominem esse in tali statu, ut possit consultare, & deliberare de agendis: quamuis enim usus rationis praeter hoc dicat & potestatem eligendi, quod spectat ad uoluntatem: tamen in quocunque est potestas consultandi, est etiam eligendi. Sed quamuis in  hac determinatione omnes conueniant, uel  omnino debeant consentire, nascuntur dubia ex ea, non quidem adeò grauia, sed prorsus non contemnenda.
  
   ¶ Et primum dubium est physicum, unde    [article 8] scilicet cùm non solum omnes homines sint  eiusdem speciei, sed etiam ipsae humanae potentiae & uirtutes, imo, ut in praesentia supponimus, una non est perfectior alia: cùm  ista, inquam, sint ita, unde prouenit, ut unus  homo habeat usum rationis, & alius non  habeat? & item, cur in infantia non sit ut est  in adolescentia? Et confirmatur, Idem est  omnino intellectus in pueritia & in senectute. Vnde sit prima propositio, Ista[article 9] differentia  non potest prouenire immediatè ex parte intellectus, aut uoluntatis. Ista propositio clara est, quia licet reuocetur in dubium, an intellectus unius sit perfectior intellectu alterius,  non potest tamen esse tanta inaequalitas, ut  faciat amentiam, aut sanitatem. Et item non  daretur causa de infantia, & adolescentia,  cùm sint eaedem potentiae. Et secundò probatur, quia si amentia proueniret immediatè ex  parte intellectus, aut uoluntatis, tunc inueniretur etiam in animabus separatis, quod non solùm absurdum sed impium esset dicere. Secunda propositio, Talis[article 10] differentia non prouenit ex  aliquo habitu concreato à natura, uel intellectu, uel in uoluntate, qui solum sit in uno, & non   in alio, uel in puero, & non in adulto. Hoc patet, quia anima nostra est tāquam tabula rasa, in  qua nihil est depictum, ut Aristo. disputauit contra Platonem, & si qui sunt, illi solùm sunt primorum principiorum, qui sunt communes  omnibus, & neque transiens à uigilia in somnum perdit aliquem habitum, neque à sanitate in  dementiam, neque ergo acquirit aliquem habitum  rediens à dementia in sanitatem. Tertia, Defectus,[article 11] & imperfectio, uel priuatio usus rationis, uel semper, uel ex multo maiori parte prouenit ex defectu & imperfectione partis sensitiuae cognoscitiuae, scilicet à sensibus, & maximè interioribus. Primò pro pueris, cùm potentiae rationales sint perfectae (ut dictum  est (nihil potest reddi, quod sit in causa huius  priuationis, nisi ex parte sensitiua, neque item  in dormiente & somniante, eademq́ue ratio  sufficit in aliis, quia effectus communis causa est communis. Secundò, quia cùm nihil sit  in intellectu quin priùs fuerit in sensu (primò  Posterior) & necesse sit intelligentem phantasmata speculari (tertiò de anima) corruptio  & imperfectio in sentiendo necesse est ut redundet in intellectu. ergo. Ista erit sufficiens causa  priuationis usus rationis. & confirmatur, quia  etiam diuersitas & inaequalitas ingeniorum  prouenit etiam ex differentia sensuum, ut Philosophus secundo de anima dicit, Quòd carne molles, siue delicati sunt aptiores mente &  ingeniosores: quod ideo est, quia omnis sensus fundatur in sensu tactus (ut ipse illic dicit)  qui perfectissimus est in carne perfectiore.  Hanc conclusionem probat S. Tho. ex prima  parte, q. 84. articu. 8. ubi probat, quòd ligatis  sensibus, ligatur intellectus. Et Aristo. reddit  rationem libro de somno & uigilia, quare  sensus ligantur in dormientibus, quòd scilicet resoluuntur uapores fumosi ad cerebrum  & (ut dictum est) quanto sensus soluuntur,     tanto etiam ratio ligatur. ergo totum prouenit ex parte sensuum. Quid autem sit in causa  ut sensitiua pars non sit apta ad officium sentiendi in pueris, an humor immodicus in cerebro, quae item in phreneticis, & amentibus, non est huius loci quaestio, sed ad medicos, & physicos relinquenda. Modo hoc  sciamus, eos, qui aequo modo se habent in  sensibus, aequaliter habere usum rationis ut  in plurimum. ¶ Quarta propositio, Appetitus[article 12] sensitiuus potest esse causa priuationis  usus rationis: uolo dicere, quòd dato quod quis  habeat uires sensitiuas conuenienter dispositas ad officium sensuum, tamen ex uehementi passione potest quis perdere usum  rationis. Hoc patet, quia ut Aristote. dicit  6. Ethicor. & 7. Perturbationes, & passiones  impediunt iudicium rationis. Ita enim iudicat homo in agendis sicut est affectus. Quare, inquit, qui in perturbationibus sunt constituti, eodem modo sunt constituti sicut  dormientes, furiosi, & ebrii: eodem enim  modo falluntur. atque ideo impossibile  est incontinentes esse sapientes, aut prudentes. Si ergo perturbationes appetitus sensitiui impediunt usum rationis, ergo tantùm  possunt crescere, ut omnino tollant. Aristo. 7. Ethico. expressè dicit, quòd ira, &     cupiditates uenereę, caeteraq́ue similia, non  nullos in furorem & insaniam adigunt. Et communius inueniuntur, qui ex iniuria insanire  incipiunt. Sed uerum est, quòd licet fortasse  appetitus sensitiuus posset immediatè mouere uoluntatem, & non solùm mediante notitia, tamen ira perturbat iudicium rationis: uidetur quòd non possit nisi turbando sensum.  & sic ista causa huius priuationis tandem reducetur ad priuationem, scilicet ad impedimentum partis sensitiuae cognoscitiuae: quanquam posset oppositum dici ut statim disputauimus. ¶ Quinta propositio, Probabile[article 13] est  quòd omnimoda rectitudine posita ex parte  sensitiua, usus rationis posset tolli per habitus  existentes in uoluntate, putà ex odio, uel amore etiam uoluntatis. Patet, quia etiam, ut Aristo. 6. Ethico. tradit, & experientia docet, mali habitus perturbant iudicium rationis: ergo  taliter possunt crescere, quòd superent uirtutem naturalem intellectus, & omnino tollant  potestatem deliberandi: quia si possunt inferre difficultatem, ergo & omnino impedire.  Et confirmatur, quia tantum possunt perturbare mali habitus, sicut passiones. ergo si passiones hoc possunt, quare non etiam habitus?  Et licet uerum sit, quòd etiam eo casu turbantur etiam sensus, tamen prior uidetur turbatio     rationis. Et confirmatur, quia à sensibus intellectus non recipit nisi species, & ad usum rationis requiritur discursus, & ratiocinatio: ergo  dato quòd sensus communes administrent  species, potest aliunde intellectus impediri abusu rationis. Quòd si hoc est uerum, posset aliquis furere, non ex imperfectione sensuum.  Et dixi hanc propositionem esse probabilem,  & non ita certam: quia ex hoc uidetur sequi,  quòd qui ita insaniret in corpore, quòd etiam   extra corpus, & perseueraret insania, quia habitus mali perseuerant in animabus damnatorum, & sic essent aliquae animae in inferno  non habentes usum rationis. Sed qui uellet negare illam propositionem, oporteret respōdere, quare si habitus mali possunt aliquo modo  turbare iudicium rationis, non possunt tantum crescere, & tantum impedire, ut iam non  sufficiant ad usum rationis? Et ad hoc inconueniens de anima separata, quod inferebatur, possemus dicere, quòd habitus quidem non possunt  esse circa omnes materias, imò habitus ita magni non possent esse nisi circa raras materias: &  sic remaneret intellectus liber circa materias  alias: nec esset inconueniens, quòd anima separata insaniret circa aliquam materiam, sicut maniaci faciunt. Non est ita de passionibus, nam  ex passionibus commouetur corpus, & ipsum     instrumentum, uel organum uirium sensitiuarum, quo corrupto, iam non est idoneum ad  quamcumque materiam, etiam si causa fuerit  etiam circa unum solúm. ¶ Sexta propositio,  Nulla[article 14] dispositio qualitatum naturalium sine  speciebus sensibilibus est sufficiens ad usum rationis, uolo dicere, quantumcũque organum  esset optimè dispositum per qualitates natura  les, & ad recipiendum species, non autem diceretur quis habere usum ratiōis. Hęc patet manifesté. Nam ad iudicandum & consultandum quid uitandum est, & quid prosequendum, requiritur multitudo specierum. Nam ad certè consultandum in  agendis, oportet habere memoriam praeteritorum, ut dicit Cicero 2. Rheto. & Aristo 2. Ethic.    quod uirtutes intellectuales indigent experimento, & tempore, nec potest homo iudicare de contingentibus, nisi ex his, quę communiter accidunt,  quę sine memoria cognosci non possunt. Vnde  si quis amitteret omnes species, quantũcunque  organa manerent bene disposita ad recipiendum  nouas species, constat, quod ille non haberet usum  rationis. ¶ Septima propositio, Ad[article 15] hoc, quod   aliquis perueniat ad usum rationis, multum facit docta educatio, & instructio. Volo dicere,  quòd priùs quis, caeteris paribus, perueniet ad  usum rationis si bene instruatur, & inter ciuiles homines, quàm apud rusticos. Patet hoc,     quia ad usum rationis requiritur non solùm  acquisitio specierum, sed etiam ordinatio, ad hoc  autem plurimùm iuuat institutio. ergo. Ex quo  sequitur, quòd etiam ęquales in naturalibus, non   in aequali tempore perueniunt ad usum rationis. Ex omnibus dictis patet, quòd habere aliquem usum rationis, uel peruenisse ad illum,  nihil aliud est, quàm esse in tali statu, quod praesentato aliquo obiecto, circa quod contingit  operari, potest potentia propinqua sufficienter  deliberare, & consultare quid agendum, aut uitan  dum, mediatè uel immediaté. Quod addo, quia  non oportet ut quicũque habet usum rationis,  possit per seipsum dignoscere, & iudicare quid  agendum: sed satis est ut hoc possit per se, uel per  instructionem aliorum, & ipse sit capax concilii,  iuxta illud Hesiodi quod Aristo. adducit 1. Ethi.  c. 4. Optimus quidem ille est qui potest ex se sequi omnia. is rursus bonus, paret qui recta monentibus, &c. Quanquam reuera fateor, quòd  fortasse neque ex omnibus quę disseruimus satis habetur quid sit habere usum rationis, neque   in quo consistit. Lōge enim facilius est intelligere & cogitare quis habet usum ratiōis, aut non   habet, quam experiri quid hoc sit. Illud enim idiotae quāuis ineruditi, cognoscunt, & discernunt  amentes ab integris, hoc uerò neque philosophis  facile est explicare. Nam et hoc ipsum, quod constare     uidetur, & definitum est, non caret calumnia.  Nam ignari, & aliâs errantes in moribus, ut  sunt haeretici, non sunt sufficientes consultare, & iudicare quid agendum, aut euitandum:  aliâs non ita aberrarent, & tamen non negamus eis usum rationis. ergo hoc non requiritur. Potest quidem responderi ad hoc, negando  assumptum, sed omnes illi sunt sufficientes, sed  errant ex negligentia sua, uel corruptis affectibus. Sed hęc quidem sunt philosophica, in quibus theologum non oportet adeò solicitum esse:  & ego intelligo me etiam cum non satisfecerim, imminutum fuisse. ergo siue habere usum  rationis sit id, quod constituimus, siue quid  aliud nos supponamus, aliquem habere iam  usum rationis, & de illo disputemus. ¶ Sed  tamen hoc dubium, quod ex praecedentibus  oritur, non licet praetermittere: An[article 16] aliquis  possit habere usum rationis circa aliquam  materiam, uel obiectum, & non circa aliud, utpote circa materiam iustitię, & non circa materiam  temperantiae, ut sit capax rationis ad deliberandum, & iudicandum an sit iurandum uel nocendum alicui, & non sit capax ad consultan  dum de fornicatione, sed habeat se ad illam  tanquam puer. & uidetur quòd non possit  contingere. Quia aliâs daremus hominem capacem meriti, & demeriti circa aliquam materiam,     & non circa alias materias morales, quod nunquam aliquis concessit. In contrarium uidetur, quòd aliquae materię sunt multo notiores  aliis. Vt, quòd non est occidendum, quàm quòd  non est fornicandum, & species non simul acquiruntur circa omnia. Item (ut dictum est)  Maniaci uidentur carere usu rationis circa aliquam particularem materiam, sicut amantes circa omnes. Profectò res est dubia, & ideo respondeo. Prima propositio, Videtur[article 17]  quod quis  possit habere usum rationis sufficientem circa  artes, qui non habeat circa materiam moralem.  Probatur, quia uidemus aliquos, qui incidunt  in amentiam, non amittere artem, si quam antea didicerant, sed sciunt scribere, legere, pingere, imò syllogismos facere, & similia, ut cantare.  Maior confirmatur, quia pueri instituuntur in  aliqua arte, etiam ante usum rationis. Item (ut  dictu est) institutio multum facit ad usum rationis: sed potest quis institui circa aliquam artem   priusquam circa moralia. ergo. Secunda propositio, Hoc[article 18] quod dicimus esse possibile, uidetur  multùm difficile, uel nunquam contingere, quia  principia saltem moralia multo notiora sunt,  quàm artificialia. ergo omnino uidetur impos  sibile, ut quis possit sufficienter iudicare de artificialibus, & omnino sit expers rationis in agibilibus. Tertia propositio, Omnino[article 19] puto impossibile, ut quis habeat usum rationis circa  aliquam materiam moralem, & non circa omnes. Probatur primò, quia principia moralia  sunt eadem circa omnes materias. ergo si habet iudicium ad principia unius materię, iam  aliquo modo habet circa omnes. Vt qui iudicat quod non est nocendum proximo, iam habet principium, ita quòd non est furandum, & quòd  non est occidendum: sicut qui scit, quòd in Barbara est bona consequentia, scit hoc tenere in  omni materia: & qui cognoscit, quòd est aliqua lex diuina, quam tenemur seruare, habet  principium tam ad materiam iustitię, quàm temperantiae. ergo impossibile est, ut quis habeat  usum rationis ad consultandum in materia iustitię, & non temperantię. Antecedens declaratur, exempli gratia, In materia iustitię deliberatio incipit ab hoc principio, quòd oportet seruare praecepta Dei, & ex hoc quòd praecepta Dei continentur in scriptura sacra, uel in  doctrina ecclesię, & quòd uerum est non furari: eadem omnino uia, uel simili procedendum  est in quacunque materia morali. Alius deliberat hoc modo, quòd in agendis oportet  consulere peritiores, & est idem principium  deliberandi in omni materia. Tertiò probatur, quia quicunque habet usum rationis, habet hoc principium, quòd in actionibus suis potest bene & malè agere: sed quicunque habet  hoc principium, potest deliberare de omni agendo. ergo. Maior est nota, & minor probatur: quia omnis talis potest deliberare & quaerere quid agendum sit, siue erret, siue non. Et  ad argumentum factum in contrarium, quia  aliquae materię sunt notiores, respōdetur, Verum est, sed ex hoc non sequitur, quin ille qui  potest deliberare circa magis nota, possit circa  minùs nota, quia satis est, quòd potest dubitare, & per consequens potest consulere. Ad aliud  de maniacis respondetur, quòd maniaci fortasse circa omnem materiam habent usum rationis,  sed differunt maniaci, quia circa aliquam materiam errant uehementer, nec possunt reuocari ab  illa opinione, sed error est quodāmodo naturalis & inuincibilis. Sed certum est, quòd maniaci deliberant an bene uel malè agant, & circa illam materiam, circa quam laborant morbo,  sed errant post deliberationem quasi naturaliter.  Vel fortè potest dici, quòd mania tollit usum  circa id speculatiuum, ut quòd quis putat se aegrotare, & ualeat, uel aliquid simile. Et similiter uidetur dicendum de phreneticis, qui uidentur insanire in aliquibus, sapere in aliis. Oppositum huius propositionis posset poni & defendi:  sed hoc uidetur  probabilius. Vtcũque tamen sit, non dicitur aliquis habere usũ rationis simpliciter, uel peruenisse ad illum, quousque posset sufficienter  deliberare in materia morali. Hoc patet, quia  solùm de tali loquuntur philosophi & theologi: neque dicitur quis sapere in agendis, quantumcunque aliquis (si fieri posset) omnium artium esset peritus. ¶ Sed priusquam ad secundam   quaestionem ueniamus, adhuc restat inquirendum, quid[article 20] sit, uel quid uocetur primum instans, uel primum tempus (nihil enim interest)  usus rationis, ut primum instans, in quo peruenit quis ad usum rationis, uel liberi arbitrii. Et  sit prima propositio, Deliberatio non potest esse propriè libera, id est, quod sit in potestate hominis deliberare, & non deliberare. Probatur, quia  liberum propriè est ex electione, uel actus qui  sequitur deliberationem, ut suprà diximus, non   est actus humanus, nisi sit deliberatus, sed deliberatio non potest sequi deliberationem, quia  non est processus in infinitum, ergo non est propriè libera. unde sequitur, quòd prima deliberatio non potest esse bona uel mala, meritoria  uel demeritoria. Secunda propositio, Prima    [article 21]deliberatio est ex causis non naturalib. uel prorsus extrinsecis, putà uel à Deo, uel ab angelo.  Probatur, quia non potest esse ex electione  uoluntatis, quia (ut dictum est) non est libera, neque potest imperari ex electione, quia  illa electio iam praesupponeret aliam deliberationem. ergo oportet, omnino ut sit uel ex  motu phantasmatum facto ab obiecto, uel ex  aliqua causa extrinseca. Vnde Aristoteles
        {Aristoteles.}
 octauo Ethic. dicit, quòd principium consultandi  est aliquod intellectiuum principium altius intellectu eo, quod est Deus, & per hunc modum ostendit quòd non est processus in infinitum, Omnis actus uoluntatis praesupponit actum intellectus & econtrario. Sed primum  consilium non est à uoluntate. & idem S. Tho.
        {S. Thom.}
   prima parte quaest. 82. artic. 4. ad tertium. quod  non uidetur sic intelligendum, quòd Deus concurrat semper tanquam causa partialis ad primum consilium, sed dicitur principium esse Deum, quia primus talis motus intellectus  est naturalis, & naturalia attribuuntur Deo,  qui hanc uirtutem dedit intellectui: licet non  sit negandum, quin nonnunquam Deus, uel  per se, uel per angelos particulariter sit causa  talis deliberationis, quam inspirationem uocamus. De quo uide Caietanum prima parte,
        {Caietanus.}
   quęstione octuagesimasec. Hęc autem adeò uera  sunt, ut non tantùm cùm quis primò deliberat,  prima deliberatio non sit in nostra potestate,  sed etiam postquam aliquis omnino cessauit  à motu intellectiuo, non sit in potestate eius  prima deliberatio, ut est in dormiente, qui à  somno excitatur propter eandem rationem.     Tertia propositio,[article 22] Cùm quis primò deliberat, non habuit in sua potestate priùs deliberasse. Patet ex dictis, quia si ista non fuisset prima  deliberatio, etiam alia fuisset naturalis, ut patet. ergo non potuit esse alia libera ante hanc.  Quarta propositio, Cùm[article 23] quis primò deliberat, potuit primò deliberasse, quia prima deliberatio est à causis merè naturalibus, ut dictum   est, & illę potuerunt priùs con currere. ergo potuit prius deliberasse. sed etiam illa fuisset naturalis. Quinta propositio, Deliberatio[article 24] non potest  cadere sub praecepto, non enim dantur praecepta, nisi de actibus, qui sunt in nostra potestate. Et confirmatur, quia posset scire tale praeceptum, quia iam hoc ipsum esset deliberatio: iam   enim habet usum rationis qui cognoscit se teneri praecepto. ergo impossibile est, quòd quis  habeat praeceptum primò deliberandi, nec omissio, nec impletio esset libera. Sexta propositio, Quicunque[article 25] primò deliberat, non tenebatur priùs deliberasse. Patet ex praedictis, quia  non erat in sua libertate. ergo non poterat ei esse praeceptum. unde sequitur corollarium, Vanum[article 26] est quod dicunt recentiores, quòd datur  tempus induciarum, in quo aliquis potest deliberare, & si non deliberet, non imputatur ei,  quo transacto si non deliberet, iam imputabitur. Hoc inquam patet ex dictis esse falsum, quia     si non deliberat, nec est in libertate ipsius deliberare, imò si fieri posset, ut quis per centum  annos bene dispositus nunquam deliberaret, non   potest ei imputari. Secundum corollarium, Primum[article 27] instās uel tempus usus rationis, in quo  quis primò deliberat actu, non est in quo potest primò deliberare. Probatur, quia primum  instās rationis uocatur, in quo quis potest uti libero arbitrio primò, & in quo primò est capax  praecepti, aut boni & mali, sed hoc nullo modo potest antequam primo actu deliberet. ergo  id est primum instās usus rationis. Tertium, Cùm  doctores quaerunt, an homo obligetur ad aliquid in primo instanti usus rationis, & ad quid  teneatur, intelligendum est necessariò de primo  instanti usus rationis, & ad quid teneatur, intelligendum est necessariò de primo instanti, uel tp̃e in quo  deliberat. Pat. qua primò non est imaginabilis obligatio, sicut nec libertas. ergo. Et confirmatur, qua  omnino est impossibile, ut quis cognoscat quomodo primò potuit deliberare, si hoc fuit antequam actu deliberaret. Patet, quo enim signo uel  argumento hoc posset cognoscere? ergo si aliud  tempus designaremus usus rationis antequam homo  deliberaret, & in quo homo obligaretur, nullus posset scire, nec per coniecturas pĩgues & crassas, an  impleuit nécne illud pręceptum. Et in summa, est  absurdissimum hoc ponere, sicut si quis dormiat, impossibile est dicere, quòd habet aliquod nouum  pręceptum ut expergiscatur, quod quidem priùs  non haberet antequam dormiret. Dico ergo,  quòd ad quamcũque dispositionem quis perueniat, antequam actu deliberet, nōdum peruenit au usum rationis, nec est tempus usus rationis, nec obligatur ad aliquid, nec de illo est  dicendum apud theologum aut philosophum  aliud, quàm de puero. Sed quando quaerimus,  ad quid homo teneatur in primo instanti usus  rationis, intelligendum est, id est in quo primo actu deliberat, unde si quis excedat è uita,  antequam actu deliberet, impossibile est ut peccauerit. Haec de prima quaestione.
  
  
[ *2a pars* ]
     SECVNDA PARS RELECTIONIS.
  
     SVMMA.
  -    1 Homo in Barbaria educatus, sine instructione, &  mentione deitatis, & religionis, an cum primum peruenit ad usum rationis, possit Deum cognoscere.  
  -    2 Homo ad cognoscendum quòd Deus est, saltem sine doctore extrinseco, quòd indigeat non paruo tempore  etiam post capacitatem ad percipiendum disciplinas.  
  -    3 Doctorem non habens extrinsecum, quomodo uideatur  pro tempore posse habere de Deo ignorantiam inuincibilem.  
  -    4 Ratio quòd nusquam sit nec unquam fuerit, nec erit,  ubi non sit notitia de Deo probabilis, & cui omnes  teneantur rationabiliter credere.  
  -       5 Rationis ad usum quòd quis possit uenire, & pro aliquo tempore non habere notitiam Dei.  
  -    6 Rationis ad usum ueniens, etiam si Deum non cognoscat, an talis possit bene moraliter agere.  
  -    7 Homo cum omnis primum ad usum rationis peruenerit, etiam si Deum neque cognofcat, neque possit cognoscere, quòd potest bene moraliter agere.  
  -    8 Rationis ad usum perueniens, qui nec Deum cognoscit, nec potest cognoscere, an talis possit peccare.  
  -    9 Deum antequam cognoscat quis, aut possit cognoscere, quòd potest peccare.  
  -    10 Legis diuinae duplex consideratio.  
  -    11 Rationis usum an possit habere quis ad peccandum  uenialiter priùs, quàm ad peccandum mortaliter.  
  -    12 Rationis ad usum quilibet perueniens, quòd non teneatur se conuertere in Deum explicitè, distinctè, & formaliter.  
  -    13 Rationis ad usum quilibet perueniens, quòd ad actum  aliquem teneatur statim.  
  -    14 Rationis ad usum quilibet perueniens, quòd teneatur  se conuertere in bonum eo modo, quo tũc potest, id est  conformiter ad cognitionem, quam habet.  
  
  
   ERAT quaestio, Quid homo possit cum  primum peruenit ad usum rationis: circa  quam maximè occurrunt quatuor dubia. Primum, An[article 1] homo cum primum peruenerit ad  usum rationis, possit Deum cognoscere. Et ut  omissis certis & facilioribus, ueniamus ad nodum difficultatis, loquamur de homine educato in Barbaria, sine instructione, & mentio  ne Deitatis, & religionis, An talis possit cognoscere Deum cum primum peruenerit ad  usum rationis. & uidetur quòd sic. Primò illud est per se notum, saltem apud S. Tho. 1. p. q.  2. arti. 1. ergo non indiget tempore ad cognoscendum. Secundò quòd regula theologorum  est, quòd facienti quod in se est, Deus non deficiet in necessariis ad salutem: sed credere quòd  Deus est, est necessarium ad salutem. ad Hebr.
        {Hebrae. 11.}
   11. Accedentem ad Deum oportet credere, quia  est, & quia inquirentibus se remunerator est: ergo si facit quod in se est, non ignorabit. Et confirmatur ex illo 1. Iohan. 2. Vnctio eius docet
        {1. Iohan. 2,}
   uos de omnibus. In contrarium est, quia cognoscere quòd Deus est sine doctore extrinseco, est ualde difficile, habitat enim lucem in ac  cessibilem, & cognosci non potest, nisi per ea,  quae facta sunt: & oculus noster se habet ad manifestissima naturae, sicut oculus noctuae ad lumen solis, & ita uidetur de Deo. Et item Apostolus Roma. 10. Quomodo credent ei, quem
        {Rom. 10.}
   non audierunt? & ponamus quòd nihil audiuit: ergo nihil potest talis cognoscere, Ad hoc  respōdeo per propositiones. Prima est, Ad[article 2] cognoscendum quòd Deus est, saltem sine doctore extrinseco, homo indiget non paruo tempore, etiam post capacitatem ad percipiendum disciplinas. Quae propositio primò probatur sufficienter argumentis factis. Item, quia si potest  cognosci, hoc maximè est argumentis, & rationibus procedentibus ex solo lumine naturali, & experientia rerum, & cognitione creaturarum, sicut uidetur dici ad Rom. primo. sed  hoc est ualde difficile, ut patet ex rationibus factis, tum ab Aristo. tum aliis philosophis, &  doctoribus, quae sunt difficiles, & procedunt  ex principiis, quae indigent magno ingenio,  & doctrina, & haec accepta à maioribus opinione, & commota iam disputatione de Deo  quanto difficilius inuenta & cognita, etiam  apud eum, cuius auribus nihil unquam de  Deo insonuit. Neque dubitandum mihi uidetur de hac propositione. De qua difficultate  egregiè Cicero, in libro de natura Deorum  sub persona Cottae contra Balbum & Velleium, quāquam Velleius hanc dicebat esse prae   notionem & prolepsym insitam animis hominum Deos esse. Secunda propositio,[article 3] Si  quis non habet doctorem extrinsecum, uidetur quod pro tempore possit habere ignorantiam inuincibilem de Deo. probatur ex prima, & probationibus eius. & confirmatur, quia S. Tho. q. 10.  2. 2. artic. 1. dicit, Quòd apud eos, qui nihil audierunt de fide, infidelitas siue ignorantia fidei  non est peccatum, sed profectò omnino uidetur     eadem ratio de illa, Deus est, apud omnes qui nihil audierunt de deo, sicut de aliis propositionibus fidei: & eadem uidetur intentio Augu. lib. 83.  q. & per hoc facilè posset respōderi ad dubium   negatiuè, scilicet quòd uidetur dicendum, quod non  omnis talis potest cognoscere Deum, cum primum   peruenit ad usum rationis. Et ad argumenta esset facilè respōdere. Nam ad primum dicitur ex illo Aristo. Oculus noctuę, &c. & 1. Phy. Non eadem sunt nobis nota & naturę. Ad secundum dicitur, quod saltem priùs esset quod iste quaereret, & laboraret ad inueniendum, & tũc Deus prouideret, &  iam saltem pro aliquo tempore ignoraret. Et item   Deus non semper prouideret docendo: quia clarum est, quòd aliquis etiam faciens quod in  se est, potest habere ignorantiam de necessariis,  ad salutem, putà de Christo, & de praeceptis,  saltem pro tempore: sed Deus prouideret, uel  uel illuminando, uel non imputando ignorantiam. sed de hoc latiùs in 3. & 4. q. Sed his non  obstantibus sit tertia propositio probabilis,  Nusquam  [article 4] est, nec unquam fuit natio, nec erit,  ubi non sit notitia de Deo probabilis, & cui  omnes rationabiliter teneantur credere. Ista pro  positio, fortasse non poterit ita manifestè probari, sed certè apparenter. Primum in historia nunquam legimus tam barbaram, & efferam nationem,  quę non habeat aliquem religionis ritum, & putaret deum esse. ut Balbus, & Velleius eloquenter apud Ciceronem disputant. Et patet ex  omni historia tam sacra quàm profana: & si  qua fuit natio, facilè potuerunt scire ex aliis nationibus, apud quas seruata fuit opinio de  Deo. Ita hoc fuit multo tempore notum, &  receptum in toto orbe etiam post diluuium. ergo  nunquam traditum est obliuioni, quin perseueraret in memoria hominum. Item Deus est  administrator & gubernator orbis, ut ex fide  notum est: sed in administratione hominum  maxima pars est religio, religio autem nulla  esse potest sine cognitione Dei. ergo adhuc  ostensum est homines per seipsos cognoscere.  Probatur, Quia pater meus usque modo operatur. Et Sapientiae 14. Tu pater gubernas omnia. Item Sapientiae 8. Sapientia attingit à fine  usque ad finem, &c. Item Deus uult omnes homines saluos fieri, qui non possunt esse salui nisi per cognitionem Dei: non possunt nisi cum  magna difficultate, & multo tempore cognoscere Deum, si Deus permittet tolli memoriam &  cognitionem sui ab hominibus, nulla posset  esse religio, quod non esset congruum Prouidentiae diuinae, & sapientiae ipsius, qui disponit  omnia suauiter, & attingit, &c. quod nullus sapiens homo permitteret, si posset impedire. Et  confirmatur, quia etiam praecepta iuris naturalis,     & decalogi non sunt per se nota, & tamen ex  prouidentia Dei doctores concedunt, quòd  non stat ignorari, saltem nisi ex malitia, in  quacũque prouincia, & natione. ergo cum multo magis ad uitam humanam exigatur cognitio  Dei, quàm praeceptorum, nullo modo est dicendum, quod Deus permittat aboleri memoriam deitatis. Itaque semper homo si uellet adhibere diligentiam, posset cognoscere Deum esse. Et si contra  hoc quis arguat, quod per millia annorum maior  pars hominum falsos Deos coluit, & nullam habuit notitiam ueri Dei, dico quod nunquam uidentur  defuisse philosophi, & ueri sapientes, qui unitatem ueri dei affirmarent, ut patet ex Apostolo ad  Ro. 1. & ex historia. Et si hoc uerum erat circa tempora Apostoli, multo magis uidetur uerisimile superioribus temporibus, quando minus distabant à lege naturae & memoria Patrum: & alii te  nebantur rationabiliter illis credere. & sic Deus  semper sufficienter consuluit, & prouidit. Secundò,  possemus dicere etiam si gentiles habeant falsas sectas de deo, tamen semper hoc erat omnibus commune, quod erat aliquis Deus, siue unus, siue plures, cui debebant cultum, et religionem: et sic siquis  uel ignorabat, uel negabat, uel dubitabat, aut  ex culpa sua, ut Diagoras, qui atheos dictus est,  & Theodotus, qui deorum naturam apertè substulerunt, & Protagoras sophista, qui in dubium      reuocauit, quo nomine Atheniensium iussu urbe & agro est exterminatus, libriq́ue eius in concione combusti. Et ex hoc respōdetur affirmatiuè ad quęstionem, scilicet quod quilibet cum primum   peruenit ad usum rationis, potest habere notitiam Dei. Sed quia etiam si ista uera sint (ut certè  sunt) tamen non probantur, quia saltem breui  tempore posset aliquis esse sine notitia Dei.  Ideo potest poni quarta propositio, quod  [article 5] potest  quis peruenire ad usum rationis, & pro aliquo  tempore non habebit notitiam Dei, quia argumenta hoc uidentur probare. Et ita tenet Caiet. q.  10. ar. 4. 1. 2. expressè. Et quanquam ita sit, ut dictum est, quod Deus gerit prouidentiam manifestandi nomen suum, non respondet ad casum de eo,  qui nutritur in sylua sine mentione religionis:  nam Deus ordinaria uia non prouidet, nisi per  causas secundas, & de doctrina per prędicatores  ad Ro. 10.
        {Rom. 10.}
 Secundum dubium est, An[article 6] quilibet talis possit bene moraliter agere. Et quia de alio  non est difficultas, perseuerat dubium de illo, qui  ita educatus extra religionem, & sine doctrina,  & mentione Dei. De hoc dubio Grego. 2. d. 38.  & priùs dist. 26. contendit, quod ad actum moraliter bonum requiritur circunstantia ultimi finis, qui est Deus. Itaque nisi actu, uel habitu  actus referatur in Deum, actus non solùm non  est bonus, sed est malus, & peccatum. Idem     uidetur tenere Ocham in 1. d. 1. q. 1. quem sequitur  Almain in Mora. c. 14. quantum ad hoc quod ad bonitatem moralem requiritur circumstantia ultimi finis. sed uidentur aequiuocare de actu moraliter  bono. unde Ocham apud Gab. 2. dis. 28. tenet, quod   ad actum moraliter bonum non requiritur quod referatur in Deum. Et ita tenet Gabriel illic, & est communior opinio, de qua nos etiam latè in lectionibus ordinariis diximus. Et ideo quantum spectat solum ad hoc dubium, patet, quod secundum Grego. dicendum sit, quod si quis non cogitat Deum  pro illo tempore, non potest bene moraliter agere. Contra quam opinionem argumentor sic,  Quia sequitur, quòd nulla uia posset ille, qui  aliquando ignoraret Deum, peruenire ad cognitionem eius, saltem nisi casu haberet exteriorem  doctrinam. Probatur & maximè secundum sensum  eius, loco citato, quia non potest peruenire ad  talem cognitionem sine speciali auxilio Dei, sed  iste nullo modo potest se disponere ad tale auxilium, quia per omnes actus suos non potest. Secundò sequitur, quod talis esset perplexus, quia non   potest saltem statim cognoscere Deum, & tamen tenetur seruare pręcepta secundum eundem, 2. d. 34. &  non potest seruare nisi per actum malum, ergo est per  plexus, quia ipse non ponit actus indifferentes inter bonum & malum, imò uidetur quod talis actus sit  mortalis qua est fruitio creaturae. hoc argumentum      aliter solui non potest, nisi dicendo, quòd talis  potest cognoscere Deum cum speciali auxilio  Dei, & sic iam non est perplexus, quia potest  uitare illud peccatum, saltem cum speciali auxilio, sicut ipse sibi respondet in illa d. 26. Sed  hoc impugnatur uehementer, quia stat, quòd  non detur tale auxilium, & hoc sine culpa illius.  ergo iam non poterit uitare peccatum. Assumptum   patet, quia non omnibus datur illud speciale  auxilium ad cognoscendum Deum (ut etiam ipse  habet fateri) multi enim perseuerant in tali ignorantia, & hoc non est propter culpam actoris,  quia non potest illud uitare antequam illuminetur secundum ipsum. ergo adhuc manet perplexus. Item, uel ad hoc quòd illuminetur, requiritur, quod iste aliquid faciat uel non: si non, ergo  non est in potestate ipsius quòd illuminetur,  & sic erit perplexus sine culpa sua. Si oportet  eum aliquid facere antequam illuminetur, contrà, Illud non potest esse nisi peccatum: peccatum autem non requiritur ad illuminationem. ergo. Item ipse in eadem d. dicit, quòd nullum potest esse meritum etiam de congruo ad primam   gratiam, uel ad auxilium speciale. ergo non requiritur dispositio, quia illa uideretur meritum de congruo. Item, dato quod ex culpa sua talis non illumina  retur, adhuc esset inconueniens, quia ex culpa  praecedenti necessariò incideret in nouum peccatum. Ad hoc argumentum respondet necessariò  Greg. quod non obstante, quod Deus negaret alicui  speciale auxilium ad uitandum peccatum, nihilominus imputaretur ei, quia ista priuatio uel ignorantia est ex peccato originali. Et ita respōdet expressè in illa di. 26. q. 1 in fi. sicut si quis ex ignorantia, quam incurrit, uel ex originali peccato ageret quod non debet. Sed hoc profectò non uidetur catholicè dictum. Item, quòd iste, qui nunquam  aliquid audiuit de Deo, cognoscat Deum esse,  & uult finem & omnia referenda in ipsum, non solùm est speciale auxilium, sed etiam spiritus prophetiae. ergo si quis ita natus & educatus esset  sine religione & doctore, nullo pacto posset  uitare peccatum, nisi in ipso primo instanti usus  rationis, antequam quicquam boni aut mali egisset, reciperet spiritum prophetiae: quia quicquid  priùs faciat, neque erit peccatum, etiam si Deus post  duos dies mittat angelum aut praedicatorem. Imò  dato quod statim mittat praedicatorem, impossibile  est uitare peccatum, qua ipsum audire praedicatorem erit peccatum, cum potest credere priùs quàm  audiat. Haec sunt absurdissima: & ideo si quis  uellet omnino defendere, quod ad actum moraliter  bonum requiritur circumstantia ultimi finis, oporteret ut teneret simul, quod actus carens illa circunstantia esset indifferens, neque tamen hoc satis faceret, quia magnum inconueniens uidetur, quod actus     indifferens requiritur ut illuminetur à Deo. Sed  quia in moralibus non oportet solicitum esse, an  possit aliqua sententia & opinio defendi, aut  quomodo respōderi possit argumentis, sed considerare potiùs, quid uerisimilius sit. ideo sit ad  dubium propositio. Prima propositio, Omnis    [article 7] homo cum primum ad usum rationis peruenerit, etiam si Deum neque cognoscat, neque possit cognoscere, potest bene moraliter agere.  Haec probatur propositio, quia (ut dictum est) liberum arbitrium est facultas rationis & uoluntatis: ergo quicũque habet liberum arbitrium, potest non solùm cognoscere bonum & malum, sed  etiam facere & uelle, ut suprà dictum est. non loquuntur theologi aut philosophi de usu rationis aut  liberi arbitrii, nisi in ordine ad bonum & malum,  & ideo uocantur amentes & insani: quod si ad actum   bonum requiritur relatio in Deum, talis qui non  cognosceret Deum, non solùm non posset bene agere, sed neque cognoscere quid bonum esset. Item,  si ad bene agendum requiritur relatio in Deum, uel  hoc est de iure naturali, uel positiuo & diuino.  Primum non uidetur, cùm hoc non sit notum in lumine naturali, imò secundum sententiam Greg. neque cognosci quicquid esse potest sine auxilio speciali.  ergo non est de iure naturali positiuo, aut non constat  uñ. neque. n. Paulus cum dixit, Oĩa in gloriam Deifa  cite, uoluit aliquid nouum ius promulgare, neque aliquis     philosophorum hoc unquam dixit, qui tamen  lumen naturale habebant. Item, dato quòd esset  praeceptum illius relationis, Paulus apertè excusat ignorantem, ad Rom. 10.
        {Rom. 10.}
 Quomodo inuocabunt in quem non crediderunt? Quòd si non  credere est sine culpa, ut suprà probatum est, ergo non inuocare, uel non referre in illum actiones  suas erit sine culpa. Et quidem de relatione formali in Deum, uel concomitante, uel etiam praecedente. Ita tenet Caiet.
        {Caietanus.}
 1. 2. q. 10. art. 4. Dicit tamen quòd per hoc, quod actus humani referantur in bonum obiectum, feruntur in Deum, quia  feruntur in res eo modo, quo Deus instituit,  sicut & omnia naturalia fiunt propter finem. 2.  Physic. & tamen non semper referuntur in talem   finem ab ipso agente, ut actus hirundinis cùm  componit nidum, aut formicę cùm frumentatur  in aestate, referuntur quidem ad certos fines, non   ab hirundine uel formica, sed à superiori intelligentia. Ita cùm homo operatur bonum ex genere, licet non referat in Deum, tamen illi actus  relati sunt in Deum ipsum, hoc dicit S. Tho. 2.
        {S. Thomas.}
   d. 38. art. 10. Rerum (inquit) omnium unus est  finis ultimus, id est Deus. Ita & uoluntatum omnium unus est finis ultimus, scilicet Deus. nihilominus sunt alii fines proximi, & si secundum illos fines seruatur debita relatio uoluntatis in ultimum finem, erit recta uoluntas. Debita autem relatio seruatur secundum illum finem,  quo uoluntas nata est ultimum finem participare,  omnia propter semetipsum operatus: sicut seruus, qui suum officium facit, si eius dominus constituit, uirtualiter facit propter dominum, & ad  finem, quem dominus ordinauit. Et uidetur facere ad hoc, quòd S. Tho. dicit 1. 2. q. 21. ar. 3 &
        {S. Thomas.}
   4. quod homo natura est animal ciuile & sociale.  Qui autem in societate aut ciuitate uiuit, pars est  ciuitatis. Qui ergo aliquid in bonum & in commodum facit alicuius priuati hominis, facit etiam   in bonum publicum & commune, sicut qui priuatum hominem laedit, bonum commune laedit, cuius  ille est pars, atque laudem & praemium meretur,  non à priuato homine solùm, sed etiam à tota ciuitate aut collegio, & eadem ratione ab eo qui  pręsidet collegio & ciuitati humanę, & si nihil  de Deo cogitet. Et certè hoc naturalis ratio dictat. Et confirmatur, Certè enim uidetur iniquum & contra Dei bonitatem excogitatum, quod offendatur Deus etiam ab illo, qui nihil minus cogitat, quàm Deum offendere. & tamen bene agere nemo potest, nisi Deo placere studeat, nec  est quisquam qui non laudet uel probet factum  aut bonum collatum in amicum suum, aut utrũque  necessarium, etiam qui sibi nullo modo ualuerit  gratificare. Vt quid ergo affirmamus Deum condemnare, & omnia officia collata in Dei filios,     qui non respectu Dei faciunt, neque Deus praecepit parentes honorare propter Deum, sed honorare solùm: & ita de aliis praeceptis ita implere, ut rebus ipsius expediebat. sunt enim pręcepta distincta de cultu diuino, & de rebus humanis: atque adeo nihil necesse est in omnibus aliis  actibus Deum colere. Secundum dubium in hac  secunda quaestione est, An[article 8] omnis talis perueniens ad usum rationis possit peccare. Et loquimur semper de illo qui nec Deum cognoscit,  nec potest cognoscere. Et pro parte negatiua  fiunt argumenta, neque leuia, neque ita facilè  expedibilia. Videtur enim, quod ille qui Deum non  potest cognoscere, pro eo quidem tempore neque peccare quidem possit. & primò quidem, quia  Deum esse, imò Deum esse dominum, est praeambulum ad legem diuinam: ut S. Tho. ait. 2. 2.  q. 16. arti. 1. quia praesupponitur ante susceptionem legis, ut quis fateatur subiectionem legislato   ri, iuxta illud, Accedentem ad Deum oportet credere quia est. neque est intelligibile, ut quis recipiat legem ab illo, quem non cognoscit superiorem.  Vnde qui non tenetur recipere aut cognoscere  Deum, aut legislatorem, neque legem eius tenetur  recipere. ergo iste, quem ponimus sine culpa sua  ignorantem Deum, non tenetur recipere legem Dei, neque   illi obedire. Sed peccatum est dictum, uel factum, uel  concupitus contra legem Dei. ergo. Et probatur authoritate Aug. 22. contra Faust. & Ambr. dicunt  enim quòd est caelestium inobedientia mandatorum. ergo uidetur quod in tali non possit esse peccatum. Et confirmatur, Ego non habeo dominum  neque superiorem cui tenear obedire. ergo non  obligor aliqua lege. ergo non pecco. Consequentiae uidentur notae, quia nullus tenetur aliqua  lege, nisi superioris: neque peccat, nisi faciendo  contra id ad quod tenetur. Sed antecedens est  inuincibiliter creditum ab isto. ergo & consequens, & per consequens excusatur ignorantia  inuincibili. Item sequitur, Non est Deus, ergo  nullum est peccatum. Et consequentia uidetur  nota, quia peccatum non est nisi contra legem  Dei. Antecedens est inuincibiliter creditum ab  isto, ergo & consequens. Et confirmatur, quia  si per impossibile non esset Deus, nullus obligaretur. Sed pro eodem uidetur haberi, quòd  non sit Deus, & quòd non possit cognoscian sit, sicut quantùm ad obligationem, pro eo  facto habetur, quòd quis non haberet regem,  uel ignoraret inuincibiliter se non habere regem, omnino est absurdum dicere quòd rex obliget me, de quo ego inuincibiliter iudico, quod   non est rex meus. Et probatur, quia in omni mortali est auersio à Deo. ergo si non esset Deus, uidetur quòd non esset mortale. Item Apostolus  Ro. 4. Vbi non est lex, neque praeuaricatio. ubi     per praeuaricationem nihil aliud uidetur intelligere, nisi peccatum, ergo ubi ignoratur lex inuincibiliter, etiam non erit peccatum, quia idem  uidetur iudicium, quod non sit lex, & quod ignoretur.  Et confirmatur, quia lex non obligat nisi promulgata: in decretis leges instituuntur cum promulgantur. Si ergo quis ignoret legem, non obligatur lege. Item quia actus est bonus, uel malus  inquantum est conformis, uel difformis ratio  ni. 2. Eth. Sed ratio humana non habet uim obligandi neque rationem legis nisi à lege diuina. ergo qui propter ignorantiam excusatur à lege diuina, ergo à lege rationis. Et confirmatur, quia  leges humanae non obligant nisi uirtute legis  diuinae, quia omnis potestas à domino Deo  est, ad Ro. 13. & Dominus in Euan. Io. 19. Non
        {Rom. 13.}
   haberes potestatem aduersus me ullam nisi tibi
        {Iohan. 19.}
   desuper esset datum. ergo etiam neque ratio humana habet uim obligandi nisi à lege diuina.  Item omne malum est malum, quia prohibitum à  lege aeterna. ergo si ignoratur lex aeterna, uidetur quod excuset à peccato: sed qui ignorat Deum,  ignorat legem Dei, ut probatum est. ergo excusatur à peccato. Antecedens est S. Tho. 1. 2. q.
        {S. Thomas.}
   71. ar. 6. ad quartum, ubi dicit, quòd omne peccatum est malum, quia prohibitum intelligitur peccatum iure positiuo. Sed omne peccatum   est malum, quia prohibitum lege ęterna. Item,     uidetur quòd S. Thom. dicit illic ad quintum,  Peccatum quidem à philosopho consideratur  ut est contra rationem, sed à theologo ut est  offensa Dei. Mirabile autem uidetur, quod quis offendat Deum, quem neque cognoscit, neque tenetur  cognoscere. Et confirmatur, quia ponamus quod   talis antequam cognoscat, neque possit cognoscere, sed incipiens inquirere an sit Deus, néc  ne, habet tale propositum, si scirem esse Deum,  ego uellem placere illi in omnibus, tunc uidetur quicquid faciat, quòd excusetur. Item si  quis ignoret inuincibiliter Dominum, non tenetur praeceptis Domini: ergo qui ignorat  Deum, non tenetur praeceptis Dei. Item habet  ignorantiam inuincibilem obligationis ad poenam neque inferni neque purgatorii, ergo uidetur quod saltem non imputetur ei peccatum. Item facit  id, si non uenissem, & loquutus eis non fuissem, peccatum non haberent. ergo à simili si  non cognoscatur Deus. & Iohan. 15. & 14. Ista  & alia similia, quae pro parte negatiua afferri  possent, certè non parum mouere possunt ad  suadendam partem negatiuam, quòd scilicet antequam cognoscat, aut cognoscere possit Deum,  non potest peccare. Pro parte autem affirmatiua non oportet multa adducere, cùm sit consensus omnium doctorum, quòd quicunque  habet usum rationis, potest bene uel malè agere. Imò hoc uidetur ex diffinitione usus rationis, aut liberi arbitri. probatur tamen, quia aliqui actus sunt intrinsecè mali, ut mendacium ex  sententia Augustini, & doctorum: ergo si fiat ab  habente usum rationis, erit peccatum. Item probatur apertè ex illo Psal. 4. Multi dicunt, Quis  ostendit nobis bona? signatum est super nos,  &c. ubi uidetur tolli excusatio ignorantiae. Item,  aliâs prima principia non essent necessaria, puta, Nō est faciendum alteri quod tibi non uis  fieri, quia in tali casu omnia licerent, si non posset peccare. Ad hoc non uidetur omnino certum quid dicem dum sit, & si liceret more iurisconsultorum noua dogmata asserere, & recta  in discrimen uocare, non uidetur absurdum  defendere duas propositiones sequentes. Prima, Quicunque habet usum rationis, potest  quamprimum bene & malè agere, & propriè  peccare. Ista propositio satis probata est. Secunda propositio, Quicunque non cognoscit nec  potest cognoscere Deum, non habet usum rationis. & sic de eo de quo positum est dubium tam  primum quàm secundum quàm tertium, diceremus,    quod ista dubia praesupponunt falsum, quod scilicet talis habet usum rationis, qui non potest cognoscere Deum, sed dicere quod est idem iudicium de illo,  & de puero, & amente, neque bene neque malè potest agere. & sicut suprà diximus quantũcunque     quis habeat usum rationis in artificialibus, uel  in quibuscũque aliis, si tamen non possit sufficienter   deliberare de moribus, diximus quod non habet simpliciter usum rationis, ut loquitur theologus &  philosophus. Ita uidetur dicendum de eo, qui non cognoscit, neque potest cognoscere Deum, quod quan  tumcumque utatur ratione & consultet, nondum peruenit ad usum rationis, quia non potest deliberare de bono & malo: qua ut uidetur sentire S. Tho.
        {S. Thom.}
   1. 2. q. 19. ar. 4. & q. 71. ar. 6. nihil est bonum aut malum, nisi qua probatur, aut reprobatur in lege diuina:  & ideo qui non cognoscit legem diuinam, deficit ei  principium ad deliberandum de agendis, & sic non  habet usum rationis. & confirmatur hoc, quia  si per impossibile quis priuaretur notitia priorum principiorum circa agibilia, quantuncũque haberet principia speculatiuarum scientiarum, imò &  conclusiones, non diceretur habere usum rationis,  sicut neque bruta animantia, & si discurrerent de  mediis ad finem, & haberent potestatem agendi, & cognoscendi, non dicerentur habere liberum arbitrium,  quia non cognoscerent bonum, aut malum in minoribus. Et possent ista confirmari ex illo ad Ro. 1.  Qui cum cognouissent Deum, non sicut Deum glorificauerunt: ita ut sint inexcusabiles. unde uidetur,    quod si non cognoscerent, essent excusabiles. Neque uideo quàm posset hoc uehementer impugnari, neque magna inconuenientia possent ex     hoc sequi, & maximè, quia ut suprà dictum  est, prouidentia Dei factum est, ut hoc uel non   possit contingere, uel breui admodum tempore, ut non possit quis habere notitiam de Deo,  non uidetur inconueniens, si quis paruula morula non sit capax boni aut mali, quantumuis in  aliis bene intelligat. Sed quia hoc non omnibus auribus placeret, & nouum uideretur, ideo  ad dubium affirmatiuè respondeo per hanc  propositionem, Antequam[article 9] aliquis aut cognoscat aut possit cognoscere Deum, potest peccare. Ista propositio pręter probationes iam positas adhuc potest probari, quia agere contra  conscientiam est peccatum, iuxta illud Pauli,  Omne quod non est ex fide, peccatum est: in  tantum, ut etiam uoluntas discordans à conscientia, falsa sit & mala, ut omnes doctores dicunt. Sed ignorans sic Deum potest facere contra conscientiam, quia naturaliter homo iudicat quòd est malum iniuriam facere innocenti,  parentes esse honorandos, ergo potest malè  agere, & per consequens peccare. Confirmatur, quia etiam philosophi illi, uel qui negabant  Deum esse, ut Diagoras, uel qui negabant saltem   quicquam ad Deum uel Deos attinere factum  bonum, ut Democritus & Epicurus, dicebant  tamen aliqua esse bona, alia mala, & peccatum, &  laudabilia, & uituperabilia, ergo id non dependet ex notitia Dei. Item aliâs si nullum peccatum  mortale esset per se notum, nullum ergo principium   esset per se notum. Item sequitur, ergo, quod quicũque  non habet euidentiam, quod Deus est, non habet euidentiam de aliquo malo, aut peccato. Patet consequentia manifestè Quia si periurium esset manifestè  peccatum, uel homicidium, pendet ex hoc principio, quod Deus est: ergo qui non habet euidentiam de  illo peccato, ergo neque de alio, scilicet quod homicidium est peccatum, sicut non potest habere euidentiam maiorem aut certitudinem de baptismo,  quàm de Christo. Ad ratiōes in contrarium Gregorius quidem Ariminensis in 3. d. 34. tenet duo.  Primum, dato per impossibile, quod non esset Deus,  adhuc esset peccatum, & malum morale. secundum dato, quod nulla esset lex prohibitiua diuina, adhuc  est peccatum. Infert corollarium, quod multa sunt  peccata ita secundum se mala, quod non sunt mala, qua  prohibita etiam lege diuina, fundamentum eius potissimum est, quia ad hoc, quod quis malè agat, satis  est quod agat contra rectam rationem, siue humanam, siue angelicam. Cùm ergo hoc posset esse, etiam neque Deo neque aliqua diuina lege existente, ergo  illa duo dicta cum corollario sunt uera. Item ad  Ro. 2. Gentes quę legem non habent, naturaliter  quae sunt legis faciunt: ipsi enim sibi sunt lex. ergo ratio sufficit. Et confirmatur, quia si nihil est  malum nisi prohibitum, cùm posset nihil esse prohibitum, posset nihil esse peccatum. Et sic odium  Dei, & periurium possent non esse mala. Hāc tamen propositionem nullo modo puto probabilem:  neque est intelligibile quomodo aliquis peccet  si omnino non obligatur, neque uideo quomodo intelligatur, si non habet superiorem. atque  adeò si uel Deus non esset, uel nihil praeciperet, ego non dubito, quin nullum esset propriè  peccatum aut malum morale, licet posset esse  peccatum, sicut est in natura uel in arte: nec  erit aliter malum quòd homo interficeret patrem,  quàm quòd lupus interficeret matrem, quòd  uidetur etiam probari: quia etiam in his, quae de  se mala sunt, si fiant authoritate diuina, desinunt esse mala, ut interficere innocentem. Ergo  si quid bonum aut malum est, tota bonitas  aut malitia dependet ex authoritate diuma, &  omnis obligatio est ex lege, sed lex non potest fieri nisi à communitate, uel superiori, S.  Thom. 1. 2. q. 9. articu. 2. Ex quo infero, quòd
        {S. Thom.}
   Deus nullo modo obligari potest, quia non  habet superiorem. neque potest certè explicari quid sit Deum obligari. Si enim de lege non   stat, quin faciat hoc, uel quòd faciat illud. tũc  ergo obligatur diligere se, & filium, & Spiritum   sanctum, & generare filium, et item quicquid aliud faciat pater ad extra quantuncũque constituerit legem, gratis omnino facit. ergo non obligatur, neque promissio diuina, aut lex inducit proprie  obligationem in Deum sed rectitudinem Secundò in  fero, quod licet bene asseratur à theologis, quod sunt  quaedam quę Deus non potest facere, ut peierare,  non seruare promissum, & similia: tamen malè  concedunt, quod si faceret, peccaret. Nō enim sequitur   per locum intrinsecum, Deus mentitur, ergo peccat,  non plus quàm sequitur, Deus facit duo contradictoria: ergo peccat. patet corollarium, quia non   tenetur, nec obligatur, sed est eodem modo impossibile Deum mentiri, sicut non esse, uel mori,  uel aegrotare. Et ideo relicta imaginatiōe Gregorii, aliter dico ad argumenta facta cum S. Tho.  1. 2. q. 19. ar. 4. ad tertium, quod  [article 10] lex diuina dupliciter  potest considerari à nobis, uno modo ut est in  ipso Deo. & sic omnino est nobis ignota, neque hoc nos obligare posset. Alio modo  prout nobis innotescit, uel per lumen naturale,  uel per reuelationem: & hoc modo nos obligat. Dico ergo, quòd aliquis obligetur lege diuina, non oportet ut formaliter faciat esse aliquam legem, uel legislatorem, à quo lata sit,  sed satis est quòd sciat aliquid esse bonum,  uel malum, etiam si ignoraret omnino causam quare est bonum uel malum, uel utrum  sit prohibitum uel non. Et sic talis qui ponitur sine cognitione Dei adhuc ex casu, postquam ponimus eum habentem usum rationis,     cognoscit aliquid esse malum, aliud bonum, &  hoc satis est ut possit peccare, quia cognoscit  aliquid esse uituperabile, & hoc est qua malum S.  Tho. 1. 2. q. 21. ar. 2. dicit, Ex hoc actus est laudabilis uel culpabilis, quia est bonus uel malus.  Et hoc confirmatur apparenter, quia si ignorantia Dei inuincibilis omnino excusaret à peccato, ergo dato quod ignorantia esset culpabilis deobligaret ab aliis praeceptis legis diuinae. Et  qui omnino ex ignorantia crassa ignoraret  Deum esse, non teneretur honorare parentes, neque  diligere proximum. Consequens est absurdum,  dicere, quod impii negantes Deum esse, solùm peccarent illo peccato, & non fornicando, neque occidendo: ergo nullo modo est admittendum.  Probo quod sequatur. Nam si ignorantes Christum   inuincibiliter omnino excusantur à culpa, ita  etiam ignorantes uincibiliter: licet peccarent  illo peccato infidelitatis, tamen excusantur ab  aliis praeceptis Christi, ut de confessione, Eucharistia, & aliis. Neque Saraceni peccant, quia  non confitentur, uel sumunt eucharistiam. Ergo etiam   à simili si ignorantia Dei excusat ab omni peccato, ergo ignorantia culpabilis Dei excusabit  ab aliis praeceptis. Et per hoc potest responderi ad omnia argumenta. & ideo perseuero in  conclusione supra posita, quod etiam ille, qui perueniens ad usum rationis, neque habet neque potest habere notitiam de Deo, posset nihilominus   peccare. sed ex alio capite arguo, quòd perueniens ad usum rationis, non possit peccare saltem   pro primo instanti usus rationis, quantumcunque habeat notitiam Dei: & loquimur de  eo, qui nutritus est & educatus in uera religio  ne. Et arguo sic, maximè in uia sancti Thomę,  homo non potest peccare in primo instanti  sui esse, ergo neque in primo instanti usus rationis. Antecedens est sancti Thomae, tum in  multis locis, tum in prima parte, quaestione  sexagesima tertia, articulo quinto. Consequentia probatur, quia tempus praecedens ante usum  rationis, uidetur omnino pro nihilo reputandum, quantùm ad bonitatem uel malitiam hominis spectat, nec uidetur habere maiorem potestatem homo per hoc, quòd priùs fuerit sine  usu rationis, quàm si nunc inciperet esse cumusu rationis. Si ergo inceperit esse cum usu rationis, non potest peccare: contrà, nec ille, qui  nũc primò peruenit ad usum rationis. Et confirmatur hoc, Sit puer quatuor annorum, cui  Dominus pro hoc instanti acceleret usum rationis, & incipiat habere usum rationis, & sit  alius quem Deus creet in eodem instanti cum  simili usu rationis, certè nulla uidetur ratio,  quòd primus possit peccare, & non secundus  Et confirmatur secundò, quia si Adam non potuisset peccare in primo instanti, in quo creatus est, nulla uidetur ratio, quòd si creasset per  unam horam antè sine usu rationis, quòd hoc  idem fiet, ut possit peccare, cum primum habetusum rationis. Secundò arguo ratione S. Tho.  quia primus actus creaturae rationalis est ex in  clinatione naturali: sed inclinatio naturalis non   potest esse ad malum, ergo primus actus non potest esse malus. Maior probatur, quia id, quod  est per se, est prius eo, quod est per accidens,  sed naturalia sunt per se, ergo primus actus est  ex inclinatione naturali. Minor autem patet,  quia inclinatio naturalis tribuitur generanti,  8. Physic. sicut motus grauium & leuium: ergo  si actus ex inclinatione naturali esset malus, tribueretur Deo. Sed hoc argumentum uidetur eodem modo procedere in primo instanti usus rationis, quia est primus actus: tunc non poterit  esse peccatum. Et confirmatur, quia primus actus in perueniente ad usum rationis uidetur  quòd sit dilectio sui, sed illa non potest esse  mala. ergo primus actus in instanti usus rationis non potest esse malus. Maior uidetur 8.  Ethi. Amicabilia ad alterum sunt ex amicabilibus ad se. ergo primus actus est dilectio sui.  Minor patet, quia diligere seipsum, est ex inclinatione naturali. ergo non potest esse mala.  His tamen non obstantibus dico, quòd perueniens ad usum rationis, inprimo instanti potest peccare, quia est liber ad bonum & malum. hoc  enim importat ad liberum arbitrium. Est conclusio sancti Thomae Prima secundae, quęstio  ne octuagesimanona, articulo sext. & omnium.  Item aliâs sequitur, quòd omnis talis perueniens ad usum rationis haberet necessariò gratiam sine sacramento, etiam Saracenus, uel Iudaeus. Patet, quia uel facit totum quod tenetur pro illo tempore, uel non: si non, ergo peccat in primo instanti, & habet intentum principale. Si facit totum quod in se est ad quod te  netur, ergo recipit gratiam. nam facienti quod  in se est Deus non deficit in necessariis ad salutem, ut est regula theologorum. ergo. Ad  argumenta. Primò possem dicere, quòd idem  est iudicium de primo instanti usus rationis,  & simpliciter de primo instanti sui esse, &  quòd sanctus Thomas non intendit negare,  quòd homo in primo instanti sui esse non possit peccare, sed solùm quòd primus actus non  possit esse peccatum. Secus autem per omissionem, neque argumenta eius id uidentur  probare: nunquam enim probat quin possit  peccare per omissionem. Et dicendum de primo instanti usus rationis, quod talis scilicet non  potest peccare commissiuè, sed bene omissiué.  Et certè non est facile probare differentiam, quantum      ad hoc, inter primum instans usus rationis, &  primum instans simpliciter. Aliter dico, & fortè plus ad mentem sancti Thomę, negando consequentiam factam in argumento à primo instanti simpliciter, ad primum instans usus rationis. Et ratio differentię est, quia qui nũc primò peruenit ad usum rationis, priùs habuit  multos actus intellectus & uoluntatis: & dilexit se, & per consequens iam patet habere alios  actus circa alia obiecta, & sic potest habere actus malos. Quamuis enim actus usus rationis nihil faciant ad bonitatem aut malitiam, faciunt tamen ad ordinem actuum, ut scilicet possit quis habere aliquos actus cùm peruenerit  ad usum rationis, quos non posset habere, nisi  illi praecessissent: notum enim est, quòd educatio ante usum rationis multùm facit ad actus  sequentes usus rationis, atque adeo permultum   interest ad mores, qualis fuerit instructio anteusum rationis. Bene autem concedo, quòd si  fieri potest, increatus sine usu rationis nullum  actum habet ante usum rationis, omnino idem  esset iudicium de illo, & simpliciter de primo  instanti esse: nihil enim refert an sit primum instans simpliciter, an non, si priùs nullum actum  habuit. Et hoc de secundo dubio huius secundae partis & quaestionis. Quartum dubium circa eandem quaestionem est, An[article 11] possit quis     habere usum rationis ad peccandum uenialiter, priusquam ad peccandum mortaliter, hoc  est, an posset peruenire ad talem statum, ut sit  sufficiens ad peccandum uenialiter, & non peccandum mortaliter. & uidetur quòd sic. Nam  semiplena deliberatio sufficit ad peccandum  uenialiter & non mortaliter. Sed potest quis  imperfectè deliberare antequam homo perfectè possit: ergo poterat peccare uenialiter antequam posset mortaliter. Maior conceditur  ab omnibus theologis. & probatur manifestè  de motibus subitis circa materiam moralem,  qui propter defectum de liberationis non imputatur ad mortale. Minor uerò probatur, quia  maior capacitas requiritur ad perfectè deliberandum, quàm ad imperfecté. Et hoc uidetur  sentire Iacobus c. 1. Concupiscentia cùm conceperit, parit peccatu, peccatum uerò cùm  consummatum fierit, generat mortem. Et confirmatur, quia post primum tempus usus rationis contingit frequenter in adulto, ut habeat  sufficientem notitiam ad peccandum uenialiter, & non ad peccandum mortaliter, quare non  ita poterit in primo instanti usus rationis contingere. Item uidetur, quòd aliquando ebrietas uel furia, relinquant usum rationis imperfectum sufficientem ad ueniale, & non ad mortale. Quare non poterit quis naturaliter uenire     ad illam dispositionem. Item, hominem uehementer iratum excusamus saepe à mortali circa materiam ex genere mortalem, & non à ueniali, & non uidetur, quia naturaliter quis posset  peruenire ad similem dispositionem. Item usus rationis acquiritur successiuè: peruenit enim ex  transmutatione naturalium qualitatum, quae   non simul tota fit: ergo poterit priùs habere usum rationis imperfectum, quàm perfectum,  & sic peccare uenialiter. Confirmatur ex S. Tho.
        {S. Thomas.}
   4. distin. q. 1. arti. 4. q. 2. ad quintum. Vbi dicit,  quòd consensus in pollutione postquam quis  euigilauit à somno, aliquando quidem est mortalis, si sit ex plena deliberatione: uenialis uerò,  si sit ex surreptiōe. unde patet, quod postquam perdidit usum rationis, potest ita redire ad illum, ut  prius ueniat imperfectè ut sufficiat ad peccandum uenialiter, priusquam ad peccandum mortaliter,  quod non est nisi postquam est plenè expergefactus: ergo omnino uidetur, quod similiter carens  usu rationis possit etiam illicò peruenire ad usum  rationis successiuè: omnino enim uidentur similes quantum ad hoc, & dormiens, & puer. His tamen   non obstantibus dico negatiuè, quod impossibile est,  ut aliquis primò perueniat ad talem usum rationis, quod possit uenialiter peccare, & non mortaliter. Ista conclusio est S. Tho. 1. 2. q. 89. arti. 6. idem   in 2. di. q. 1. ar. 4. & probatur. Primò, quia materia peccatorum mortalium notior est, quàm uenialium, ut notius est, quod homicidium, periurium sunt  mala, quàm mendacium, uel uerbum otiosum. ergo  non potest quis ita esse dispositus, ut possit cognoscere uenialia peccata, & nullum mortale. Item   prima deliberatio non potest esse circa materiam   particularem, ut puta circa mendacium, uel ludum, uel  uanam gloriam, uel aliquid simile: sed necessarium   est ut incipiat ab aliquo uniuersali, puta, quod est  lex, cui tenemur obedire, uel quod homo potest  bene aut malè agere, & posita deliberatione tali, in uniuersali sufficit ad mortaliter peccandum:  & clarum est, quod priùs est ut homo cognoscat quod   est aliquod malum graue & aliquod leue, quàm    quod mendacium est malum. hoc enim per se non est notum, & praesupponit alias cognitiones sufficientes ad mortale. Item usus rationis, qui sufficit ad  bene agendum mortaliter, sufficit ad mortaliter  peccandum: sed impossibile est ut quis habeat usum ratiōis ad peccandum uenialiter, quin possit  bene moraliter agere. ergo omnis talis potest  mortaliter peccare. Maior probatur, quia ad  bene moraliter agendum, requiritur plena deliberatio: ut uidetur 2. Ethi. quòd ad bene agendum   oportet ut quis agat sciens, eligens, & propter  hoc, prout sapiens determinauerit. Minor uerò patet, quia si quis posset peccare, & non  bene agere, daretur uiator sine culpa in statu     peccandi, & non merendi, quod uidetur inconueniens. Et confirmatur, quia non potest ita  perdi usus rationis, ut maneat sufficiens ad peccandum uenialiter, & non mortaliter: ergo neque etiam ita acquiri. Antecedens probatur,  quia nunquam damus amentem, neque auditum est de quo putemus quòd possit uenialiter peccare, & non bene agere. Item probatur
        {S Thomas.}
   à posteriori, quia sequitur, quòd possit esse  peccatum ueniale cum solo originali, quod infrà ostendemus esse impossibile. S. Tho. 2. d. q.  1. art. 4. ad 7. sic dicit, Si aliquid est sufficiens  ad excusandum maius peccatum, multo amplius  sufficit ad excusandum minus peccatum. Sed  imperfectio aetatis excusat peccatum mortale:  ergo multo amplius excusat ueniale. & ideo  non potest esse quòd homo uenialiter peccet  ante illud tempus, quo usum rationis habet, ut  iam mortaliter possit peccare. Ad argumenta  uerò in contrarium dico, quòd nunquam aliquis semiplenè deliberat, quin possit plenè de  liberare, licet sit difficilius: & sic posset mortaliter peccare. Et sic causa quare motus subiti  sunt ueniales, non est, quia non perfectè potest deliberare, sed quia non perfectè deliberat. Vnde quantumcunque aliquis posset perfectè, imò faciliter deliberare circa materiam  illecebram, si tamen non deliberat actu, nunquam est mortale, quantumcunque duret &  perseueret illecebra. Secundò dico, quòd postquam aliquis plenè & pluries deliberauit perfectè, potest semiplenè deliberare, sed non anté. Nam imperfecta deliberatio praesupponit  perfectam: ex eo enim quòd quis cognoscit  quòd homicidium est peccatum mortale, postea  subitò cognoscet esse malum, licet non consideret esse mortale. Ad secundum patet, quia  uel nego, quòd talis non possit perfectè deliberare: uel non est simile, quia in adulto praecessit plena deliberatio, & iam non potest esse  semiplena, non ita est de alio. Ad tertium de  ebrio, licet etiam posset dici, quòd non est  simile, quia in ebrio praecessit deliberatio perfecta, sed melius nego, quòd hoc possit contingere: impossibile est enim quòd cognoscat  mendacium esse peccatum, & non periurium,  uel homicidium. Ad quartum patet per idem,  quia excusatur, quia non deliberat, non quin  possit deliberare, aliâs esset amens. Ad quintum   primò transeat assumptum, sed priùs est circa  materias uniuersales, quàm particulares, &  priùs circa materias grauiores, quàm leuiores.  Secundò dico, & ueriùs, quòd omnino est impossibile, ut quis habeat usum rationis ad deliberandum in una materia, quin etiam possit  deliberare de quacunque materia quae se offeret. Clarum est enim quòd si quis cognoscit  quòd potest bene & malè agere de quacunque  materia agendorum oblata, poterit dubitare an sit bona, uel mala, & per consequens  cogitare an sit bonum scilicet, an malum: &  similiter est ac si quis diceret, quòd aliquis dialecticus potest nectere syllogismum ex materia philosophica, & non mathematica. Ad sextum, & patet ex dictis, nam talis potest deliberare perfectè, sed non deliberat. Et item, ut dictum est, non est simile, quia iam praecessit deliberatio perfecta. & omnia argumenta praesupponunt falsum, scilicet quòd detur tempus, in  quo quis potest primò deliberare, cuius oppositum suprà probatum est.
  
  
[ *3a pars* ]
  
   SEQVITVR tertia pars, & quaestio
        {Tertia pars}
   principalis huius relectionis, Ad quid  teneatur homo cum primum peruenit ad primum instans usus rationis. Et intelligo quaestionem per se loquendo, id est ex eo solum,    quod peruenit ad usum rationis, excludendo à quaestione, si tũc occurrat per accidens necessitas implendi aliquod pręceptum particulare. Et uidetur quod non teneatur aliquo pręcepto, pro illo  primo instanti usus rationis, & loquamur generaliter de omni tali ad usum rationis ueniente.  Arguitur ergo primo ad partem negatiuam, quia saltem loquendo de eo, qui non sit institutus à sapienti  bus, omnino ignoraret, ne que posset scire tale     praeceptum, cùm non sit per se notum. ergo non  tenebitur pro tali istanti. Item confirmatur, Quia  tale praeceptum est in dubio etiam inter sapientes  theologos: multi enim tenent partem negatiuam.  ergo indiget quis tempore ad sciendum illud praeceptum, & sic non obligat in primo instan ti. Item   non potest scire quomodo primo peruenit ad  usum rationis. ergo non potest scire quomodo  obligatur tali praecepto. Antecedens enim est manifestum: quis enim unquam notauit, ego nũc primò habeo usum rationis? imò neque per aliquantam differentiam & spatium temporis. Item, trāsacto illo primò instanti, non tenetur statim, & si  tũc omiserit, ergo neque in illo. Item, qui est in  peccato mortali, non tenetur se conuertere in  Deum in primo instanti usus rationis. ergo ille  qui est inoriginali, & multo minus qui est baptizatus, tenetur se conuertere in Deum in primo  instanti usus rationis. Et confirmatur, quia nullus  etiam de numero eorum, qui timent Deum, &  sunt soliciti de salute sua, sentit conscientiam de tali trāsgressione, neque poenitet, aut confitetur  de illa, cum tamen nemo sit qui audeat affirmare  se implesse tale praeceptum. ergo non est ponendum   tale praeceptum. In contrarium est, quia si pro illo  instanti non obligat, cùm non sit maior ratio de  tempore praesenti, eadem ratione nunquam  obligabitur: quod non uidetur dicendum.     Neque uidetur sufficiens solutio communis,  quòd tenetur semel in uita. Hoc enim est absurdum dicere, quòd Adam aut Mathusalen,  qui millenos annos uixerunt, possent nongentos annos licitè transigere sine fide, aut dilectione Dei. Neque satisfacit alia solutio, quòd  dantur induciae, nam de iure naturali non possunt determinari tales induciae, iure autem positiuo multo minus. Respondetur primò, Nihil  exploratum potest haberi, neque ex Scripturis,  neque ex doctoribus in hac quaestione, quia  quicquid dicatur, uidentur sequi non leuia  inconuenientia, neque expediri facile possunt  argumenta. Sed quod uerisimilius uidetur, dicam paucis propositionibus, prima, Nō[article 12] quilibet perueniens ad usum rationis tenetur se  conuertere in Deum explicitè, distinctè & formaliter. Ista propositio est expressè Caieta. 2. 2.
        {Caieta.}
   q. 10. arti. 4. ubi dicit expressè, quod ad diligendum Deum explicitè ut finem naturae & uniuersè non tenetur homo semper, cùm sit praeceptum affirmatiuum, neque statim, quia non  tenetur priùs diligere, quàm cognoscere. Constat autem, quòd post multum temporis aduenit homini ista cognitio, naturaliter loquendo.  Eandem tenet. 1. 2. q. 89. articu. 6. & probatur  efficaciter ex ratione Caieta. & ex aliis rationibus suprà positis, quibus probatum est, quòd     homo non statim postquam peruenit ad usum  rationis, potest cognoscere Deum, quia nullus obligatur ad impossibile, ut ait Hieronymus, & certum est. ergo homo non tenetur statim diligere Deum. Item procedit argumentum   statim factum, quia non omnes sciunt, neque  possunt scire tale praeceptum statim. Item nusquam   legitur hoc praeceptum. ergo temerè asseritur.  Assumptum probatur, quia uel esset illud, Cōuertimini ad me. quod habetur & apud Hiere.  & Oseam, & Ezechi. & Iohelem, & alios prophetas: uel ex illo praecepto, Diliges dominum   Deum tuum ex toto corde tuo. quod habetur Deute. 6. & Matth. 22. & Luc. 10. Sed primùm, ut  dictum est, obligatio non est ad impossibile. Se  cundò id praeceptum, Cōuertimini ad me, ut  patet ex propriis locis, fit ad peccatores actualibus peccatis, nec est mentio de aliis. Item ubi  habetur, quòd illud praeceptum Conuertimini ad me, obligat statim potius quàm alia praecepta affirmatiua? Item illud praeceptum expressè  est de poenitentia, ut patet locis suis, quia in  omnibus locis ponitur, Et agite poenitentiam, uel  in ieiunio, fletu, & plāctu, uel, à uiis uestris pes  simis, sed ad poenitentiam, ut est communis  sententia omnium, non tenetur aliquis statim.  ergo nec etiam ante peccatum. Aliud uerò prae   ceptum de dilectione Dei refellitur eisdem argumentis. Item non tenetur quis statim credere, ergo neque conuerti. Consequentia est nota  ex Paulo ad Hebraeos 11. Accedentem ad Deum   oportet credere quia est. Antecedens patet ex  eodem Paulo ad Roma. 10. Quomodo credent ei  quem non audierunt? quomodo autem audient sine praedicante? sed non quilibet statim potest habere praedicatorem, ergo neque potest credere.  Et confirmatur ex eodem loco Pauli, Quomodo  inuocabunt, in quem non crediderunt? sed de hoc  plura in 4. qō. Oppositum hus partis tenet Capreolus 2. d. 40. quaestione unica ad argumenta  Scoti contra secundam quaestionem, ubi dicit, & ui  detur tenere, quod statim, quod aliquis peruenit ad  usum ratiōis, refert se in suum Deum, aut peccat  mortaliter. Et putat se probare ex S. Tho. sed certè non probat. Secunda propositio, Omnis[article 13] talis tenetur ad actum aliquem statim. Ista propositio non   uidetur certa, sed est probabilis, licet sit contra conmunem sententiam Scholasticorum. & est S. Tho. 1. 2.  q. 89. ar. 6. & 2. d. 41. q. 1. ad 7. ubi dicit, quod statim    quod homo usum ratiōis habet, si faciat quod in se  est, Deus ei gratiam infundit, si autem non, peccat  mortaliter, quia tũc tempus est, ut de sua salute  cogitet, & ei operam det. Ista propositio probatur ratione S. Tho. ubi suprà, quia omnino  est grauissima negligentia, quod aliquis non disponat  de ratione uitae suae, ex qua dependet salus &     damnatio eius. & cùm statim oportet aut bene  aut malè agere, neque homo posset suas actiones suspendere, uniuersaliter uidetur, quòd statim oportet disponere de summa uitae, & de  agendis: aliâs uidetur grauissima negligentia.  Item si quis haberet curam alterius quo ad omnes actiones eius, & dependeret ex eo saluatio,  uel perditio illius, uidetur quòd peccaret  mortaliter, si non statim prouideret de salute alterius, si statim posset alius periclitari.  ergo multo plus obligatur de seipso. Item à  posteriori, quia aliâs sequitur, quòd aliquis  habens usum rationis facit totum quod debuit  in tota uita sua, & tamen damnabitur. consequens non uicetur credendum, ergo neque  id, &c. Consecuentia patet manifestè de illo,  Qui peruenit ad usum rationis, facit totum quod  debuit in tota uita sua in peccato originali,  qui si nullum actum tenetur habere statim: ergo si se haberet negatiuè, & moriatur, iam patet quòd facit totum, ad quod tenebatur, &  tamen damnabitur. & confirmatur, ille ergo  seruat omnia mandata, & tamen non saluabitur. ergo non esset uniuersaliter uerum, quod  Dominus dicit Matth. 19. Si uis ad uitam ingredi, serua mandata. Item si non tenetur statim, ergo poterit tunc solùm peccare uenialiter, & tunc si ille sit in peccato originali, erit     cum solo ueniali & originali, quod uidetur inconueniens, quia non puniretur in limbo, quia  non habet poenam sensus neque in purgatorio, quia est uia ad gloriam: neque in inferno. Tertia Talis[article 14] tenetur se conuertere in bonum   eo modo, quo potest tunc, id est conformiter  ad cognitionem quam habet. Ista probatur ex  praecedenti: quia si teneretur ad aliquem actum,  non potest esse incognitum. ergo oportet quòd  sit conformiter ad cognitionem quam habet.  Pro quo est considerandum quòd (ut suprà  tactum est) prima deliberatio non potest esse  circa particularem materiam moralem, quia nec  esse est intellectum à notioribus procedere. 1.  Phy. & sicut simpliciter in cognitione ens est  prius notum, quàm species, aut genera: ita in  cognitione practica principia uniuersalia &  conclusiones etiam magis uniuersales, sunt magis notae, & oportet intellectum ab illis incipere, ut est id principium, Oportet uiuere conformiter ad rectum rationem, expedit homini honestè uiuere, non est facienda iniuria, uel  aliquod huiusmodi, quod potest esse notum  lumine naturali, etiam apud illum, qui educatus est sine notitia, aut religione Dei: aliquod  tale principium, ut colendus est Deus à me, oportet me seruare legem Dei, non licet agere  contra praeceptum dei, uel aliquid simile. Est     enim impossibile, ut prima cognitio, uel deliberatio sit de eleemosyna aut de temperantia.  Dico ergo, quòd cum primum homo habet tale iudicium sufficienter deliberatum, tenetur  habere propositum bene agendi conformiter  ad id iudicium: & si cognoscat Deum, tenetur  formaliter conuerti in Deum, puta, uolo, aut  propono seruare legem Dei, uolo colere Deum:  sin autem non cognoscat, satis est ut proponat bene uiuere conformiter ad dictamen. ut pro  pono uiuere secundum rationem, uolo honestè agere, nolo male agere. Hoc expressè dicit Sanctus Thoma. de ueritate, quaestio. 14. arti. 11. ad primum. ubi dicit de eo, qui nutritus  esset in syluis, quòd si faciat quod in se est, ad  prouidentiam Dei spectat subuenire in necessariis, & declarat quid sit facere, quod est in se,  dicens, quòd est sequi dictamen legis naturalis cum appetitu boni, & fuga mali. & quòd hoc  sufficit, constat manifestè ex dictis. Neque  obstat quod quidam dicunt, quòd si hoc faciat,  iam Dominus illuminabit eum de fide. Quid  quid enim sit de hoc, de quo statim dicam, sed  saltem prius est hoc ipsum facere quod in se est,  quàm quòd illuminetur, & sic illa illuminatio  non spectabit ad primum tempus usus rationis.  Et confirmatur ista conclusio cum praecedente, nam quilibet tenetur recipere fidem & legem      Christi, cum primum ei fuerit sufficienter promulgata, neque liceret alicui differe in certum  tempus, neque fatis esset accipere semel in uita, sed tenetur proponere uiuere in lege Christi, & ipsum colere. ergo etiam cum primum ei  est promulgata lex naturalis, tenetur eam recipere, sed non recipit, nisi proposito seruandi  illam, & uiuendi conformiter ad legem, ergo  tenetur habere tale propositum. Consequentia uidetur nota, quia non minus obligat lex  naturalis, quàm Christiana, cùm sit aequè diuina. Promulgatur autem lex naturalis per hoc,  quòd aliquis cognoscit, quòd uiuendum est  conformiter ad rectam rationem, ut quòd nocendum non est proximo, uel aliquid simile.  & confirmatur iterum, quia uidetur impossibile, ut quis deliberet de uita & salute sua, &  cognoscat quòd expedit sibi ad bene esse uel  felicitatem, ut bene uiuat, & uitet malum, ut non   faciat iniuriam, & quòd suspendat actum uoluntatis, & non proponat uel sic uel aliter uiuere. Neque puto, ut quisquam, etiam de industria, hoc possit facere, scilicet suspendere  omnem actum uoluntatis cum tali deliberatione. Prima autem cogitatio, quae occurrit in primo instanti usus rationis, est, ut cogitet in genere & in uniuersali de salute sua. & S. Tho. dicit 1. 2. q. 89. arti. 6. id est de bene esse suae salutis, uel quod in communi expediat ei. si ergo uidetur impossibile ut non habeat actum, & non   licet habere actum auersum à bono, ergo oportet quòd habeat actum conuersum ad bonum.  Ex dictis patet corollarium, quòd non solùm  apud eum, qui nullo modo cognoscit Deum  sufficit talis conuersio ad bonum & sine Deo,  sed etiam aliquando apud eum, qui sit bene  educatus in religione, & cultu Dei. Patet, quia  dato quòd sit institutus in fide, potest fieri prima deliberatio per solum lumen naturale, &  conuersio etiam illo modo sufficit. Ad hunc  ergo sensum intelligenda est celebrata opinio  Sancti Thomae de conuersione in Deum in primo instanti usus rationis, qui nihil aliud uult  habere, nisi quòd cum primum quis actu cogitat & deliberat de uita sua, oportet ut habeat  propositum ad bonum, siue in uniuersali, siue  etiam diuinum conformiter ad cognitionem.  Et hoc modo erit probabilis & sententia consona rationi. Et haec est conclusio non solùm  theologorum, sed philosophorum etiam sententiis celebrata, de qua nobilem illam sabulam   ueteres prodiderunt, de illo nobili Hercule: cum   ille scilicet ad hoc aetatis peruenisset, de quo  in praesentia disputamus, & solicitus esset an  uiam potiùs sequeretur uirtutis & laboris, an  uoluptatis & desidiae, duas illi matronas subitò astitisse, uirtutem scilicet ac uoluptatem, uariisq́ue incitamentis & suasionibus utrāque conatam ut ad se animam Herculis traheret, sed  uicisse tandem uirtutem, atque Herculem in  suam sententiam & contubernium traxisse. Simile est quod S. Tho. uult & docet, ut cùm scilicet primo quis solicitus est, ac deliberat, an  potius sequitur bonum, aut malum, uitium, an  uirtutem, non se expediat ab eo consilio, & deliberatione priusquam constituat ac proponat  meliorem partem, id est uirtutem, potius sequi.  Et ad hoc praeceptum conuersionis tenentur  non solùm qui ad tale tempus perueniunt sine gratia, sed etiam baptizati, qui gratiam habent: praeceptis enim non satisfacit, quis per  gratiam, aut omnino per aliquem habitum, sed  per actum. Ad argumentum in contrarium. Ad  primum dico, quòd perueniens ad usum rationis ignorabat hoc praeceptum sub illa lege, Cōuertimini ad me, in primo instanti usus rationis, uel alia simili forma. sed cognoscit, quòd  oportet seruare, legem Dei uel oportet uiuere  secundum rectam rationem, uel huiusmodi iudicium, quia est ista prima deliberatio, & per  hoc patet ad prima tria argumenta. Ad quartum,  concedo, quòd postea non tenetur, quia iam  est transgressus illud praeceptum, licet posset dici, quòd per se tenetur quo ad usque impleat.     Ad quintum nego consequentiam. Ad sextum  dico, quod, ut dictum est, est impossibile, uel ualde difficile, ut sic deliberans non habeat uel bonum propositum, uel malum, & si habeat  malum, iam de eo poenitet. Si quis enim habet propositum non seruandi legem  Dei, poeniteat de illo. Et ista  pro praesente Relectione sufficiant.  
  
   *  *   *  
  
  
  
  
   FINIS  SECVNDI TOMI
  
      
[ *Index Vol. 1* ]
                 INDEX RERVM  ET VERBORVM LOCVPLETISSIMVS  TOMI PRIMI.
  
 [*A*]
        A
  -    ABbatissae, et aliae   monasteriorum   & uirginum  matres, quòd  nullam habeant potestatem nec iurisdictionem spiritualem. numero 4. pag. 142
  -    Apostoli, an aequalem acceperint cum Petro potestatem. 10. 148
  -    Amens, an possit esse dominus. 22. 308
  -    Apostoli domini quam potestatem, & authoritatem  habuerint in ecclesia. 7. 19
  -    Apostoli omnes an habuerint potestatem immediatè  à Christo, an solus Petrus à  Christo, & alij à Petro. 8.  145
  -    Apostoli, quòd non solùm potuerunt relinquere sibi successores, sed etiam quilibet     successorum eorum potuerit similiter sibi relinquere successorem. 28. 268
  -    Apostolorum aliorum quilibet à Petro, quòd potuerit  relinquere successorem, licet non uniuersalem, saltem  in quacunque prouincia uoluisset, qui esset uerus episcopus illius prouinciae.  27. 267
  -    Apostolis alijs quòd successerit nemo cum aequali potestate & authoritate iurisdictionis. 26. 266
  -    Authoris sententia pro dubio,  an princeps secularis possit ponere impedimentum  matrimonio. 12. 458
  -    Authoritas perfecta, & propriè spiritualis, quòd tota  inceperit ab aduentu Christi, qui fuit primus author, & dator clauium, &        potestatis spiritualis. 8. 61
  -    Authoritas propriè, & perfectè spiritualis (quae sunt  claues regni caelorum) quòd  nunquam fuerit in lege naturae, nec in lege scripta  ante nostri Redemptoris  aduentum, ostenditur. 5. 58.
  
  
 [*B*]
     B
  -    Barbari, an priusquam aliquid audissent de fide Christi, peccabant peccato infidelitatis, eo quòd non  crederent Christo. 32. 332
  -    Barbari, an ad primum fidei  Christianae nuntium teneantur credere, ita quòd  peccent mortaliter, non  crendentes Christo, solum  per simplicem annuntiationem, &c. 34. 337
  -    Barbari insulani quomodo in  ditionem Hispanorum uenire potuerunt propter  tyrannidem. 15. 368
  -    Barbari Indi, quòd potuerint in Hispanorum ditionem uenisse per ueram, &  uoluntariam electionem.  16. 369
  -    Barbari quando tenerentur  recipere Christi fidem sub     mortalis peccati poena.  37. 340
  -    Barbari, quòd causa religionis Christianae propagandae potuerunt in Hispanorum ditionem uenire. Et  quòd Christiani habeant  ius praedicandi, & annuntiandi Euangelium in prouincijs barbarorum. 9. 362
  -    Barbari, quòd non sint debellandi, neque eorum bonis priuandi, si permittant  Hispanos liberè, & sine  impedimento Euangelium  praedicare, siue illi fidem  recipiant, siue non. 11. 364
  -    Barbari, quòd in Hispanorum   uenire potuerint ditionem:  quia cum bona pars eorum   esset ad Christum conuersa, Papa, illis petentibus,  aut non petentibus, potuerit ex rationabili causa  dare illis Christianum principem, ut est Hispanorum  rex, alijs dominis infidelibus repulsis. 14. 367
  -    Barbari, quòd societatis, &  amicitiae titulo potuerunt  uenire in ditionem Hispanorum. 17. 370
  -          Barbari, quòd nec propter  peccata alia mortalia, nec  propter peccatum infidelitatis impediantur quin  sint ueri domini tam publicè quàm priuatim. 19.  304
  -    Barbari, quòd amentiae praetextu non impediantur  esse ueri domini, cum non  sint amentes. 23. 309
  -    Barbari quomodo potuerunt  uenire in ditionem Hispanorum ratione naturalis  societatis, & communitatis. 1. 352
  -    Barbari, quomodo potuerunt  in Hispanorum ditionem  uenire, eo quòd cum essent  conuersi, & Christiani effecti, eorum principes ui,  aut metu uolentes eos ab  idololatria reuocare, ab Hispanis fuerint protecti, &  sub eorum tutelam recepti  13. 366
  -    Barbari rogati, & admoniti,  ut audiant pacificè loquentes de religione, quomodo  si nolint, non excusentur à  peccato mortali. 36. 339
  -    Barbari si nolint recognoscere dominium aliquod papae, quòd non ob id possit  eis bellum inferri, & illorum bona occupari. 31. 327
  -    Barbari si uellent prohibere  Hispanos quominus exercerent cum illis commercia, &c.  quid esset agendum. 6. 358
  -    Barbari, siue eorum domini,  siue ipsa multitudo, impedientes Euangelij promulgationem, quomodo ab Hispanis (absque tamen scandalo) possint coërceri. Et  quid dicendum de his, qui  praedicationem admittunt,  conuersionem tamen aut  interficientes uel punientes, siue terrentes ad Christum conuersos impediunt  12. 364
  -    Barbaris an hactenus ita proposita & annuntiata fuerit fides Christiana, ut teneantur credere sub nouo  peccato, quod non satis liqueat  secundum authorem. 38. 340
  -    Barbaris et si quantũcunque fides annuntiata probabiliter  et sufficienter fuerit, et noluerint eam recipere, quod non  tamen ob id liceat eos bello per  sequi, & bonis suis spoliare. 39. 341
  -    Barbaris, quod non liceat prohibere Hispanos à communicatione & participatio  ne illorum, quae apud eos  sunt communia tam ciuibus, quàm hospitibus. 4.  356
  -    Barbaris si simpliciter annuntiaretur & proponeretur, & nollent statim recipere, quòd hac ratione  non possent Hispani illis  bellum inferre, neque iure  belli contra eos agere. 35.  339
  -    Bellum an possit ex utraque  parte esse iustum. Ex quo  modo seclusa ignorantia  hoc non possit contingere. 32. 402
  -    Bellum defensiuum, quòd quilibet possit suscipere, &  gerere, etiam priuatus.  3. 384
  -    Bellum gerendi, aut incendendi penes quem sit authoritas. 2. 384
  -    Bellum quando nullum esset  iustum. 13. 193
  -    Bellum si satis commodè geri     potest non spoliando agricolas, aut alios innoncentes, quòd uideatur non licere eos spoliare. Et quid  dicendum de peregrinis, et  hospitibus qui sunt apud  hostes. 40. 401
  -    Bellum ut dicatur iustum, quod   non semper sit satis principem credere se habere iustam causam. 20. 395
  -    Belli causas examinare qui  non teneantur, sed possint  fide adhibita maioribus,  licitè militare. 25. 398
  -    Belli iusti quae possit esse ratio, et causa. Et quod iusti belli causa non sit diuersitas religionis, probatur. 10. 309
  -    Imperij amplificatio, quod non  sit iusta causa belli. 11. 389
  -    Belli iustitia si sit dubia, quid  faciendum. Et quomodo si  Princeps unus sit in legitima possessione, quòd manente dubio non possit alius  bello, & armis repetere.  27. 399
  -    Belli iustitia, quòd sit summopere, & magna cum diligentia examinanda. 21. 396
  -    Bello iusto, quod liceat occupare        ex bonis hostium impensam  belli, et omnia damna ab hostibus iniustè illata. 17. 392
  -    Bello iusto, quòd liceat recuperare omnes res perditas  & illarum partem. 16. 392
  -    Bello iusto existente, quòd liceat omnia facere quae ad  defensionem boni publici  sunt necessaria. 15. 392
  
  
 [*C*]
     C
  -    Canones, siue regula uniuersalis obseruanda, si ex aliquo pacto, aut stipulatione  non statim ab initio oriatur matrimonium. 9. 448
  -    Canones, seu regulae belli gerandi describuntur. 60. 424
  -    Capta in bello iusto, utrum  fiant capientium, & occupantium. Et quomodo capta in iusto bello usque ad  sufficientem satisfactionem  rerum ablatarum per iniuriam, & etiam impensarum  fiant occupantium. 50. 417
  -    Captiuos aut deditos an liceat interficere, supposito  quòd etiam fuerunt nocentes. 49. 417
  -    Christus an totius orbis fuerit dominus. 15. 88
  -       Christus inquantum homo, quod   habuerit potestatem remittendi peccata, et quomodo  saepe usus fuerit ea, imò &  eam tradiderit Apostolis.  Et de remissione peccatorum per claues Ecclesiae   traditas. 4. 31
  -    Christus quòd dono Dei non  habuerit dominium temporale, quale est dominium  principum. 17. 90
  -    Christus quod non fuerit rex haereditaria successione. 16. 90
  -    Christi regnum in toto orbe  quo titulo fuerit. 18. 92
  -    Christus quando claues dederit Apostolis, uariae sententiae recensentur. 9. 64
  -    Christiani an sint aliqui, quibus conuenire non possit  potestati ecclesiastica. 1. 39
  -    Christiani omnes, quòd nec  sint sacerdotes, nec omnes    aequales, sed quòd sit ordo  in ecclesia, & gradus ecclesiasticae potestatis. 1. 135
  -    Christianis quòd liceat militare, & bella gerere. 1. 381
  -    Ciuitas, aut prouincia, de  qua dubitatur, an habeat  legitimum possessorem, maxi  mè si est deserta morte legitimi domini, &c. quid in  tali casu sit agendum. 28. 400
  -    Ciuitatum, rerum́ publicarum   fons & origo, quod non fuerit  inuentum hominum, sed tāquam   à natura profectum. 5. 181
  -    Claues ecclesiae, quod solae sufficiant ad salutem, & ad aperiendum regnum caelorum,  ubi nulla alia uia esset  apertum. 7. 38
  -    Claues regni caelorum, potestas remittendi peccata,  & excommunicandi, consecrandi &c. quòd sint in ecclesia. 6. 19
  -    Clericorum aliqua exemptio  à potestate seculari, quòd  sit de iure diuino. 3. 100
  -    Clericorum exemptio, maximè  quo ad personas, ita quod nec  iudicari, nec puniri à seculari potestate possint, quod sit  multum conformis iuri diuino, & naturali. 6. 104
  -    Clericorum exemptio siue sit  de iure diuino, siue non, quod   tamen non possit à principe seculari huiusmodi libertas, uel exemptio tolli. 7.  105
  -       Clericorum libertas si esset in  manifestam Reipub. perniciem, & pontifices nollent remedium adhibere,  quid agendum. 8. 106
  -    Clericorum personae, quòd  non omnino, & quoad omnia sint exemptae a potestate ciuili, ne iure diuino, nec humano. 4. 102
  -    Clericorum, quòd non omnis exemptio sit de iure  diuino. 2. 97
  -    Concilij facta determinatione, quòd nunquam in aliqua lege ecclesiastica dispensetur, an liceret nunquam Papae dispensare in  tali lege, & utrum dispensando ex quacunque causa,  peccaret mortaliter. 12.  248
  -    Concilium quae maximè debeat cauere, si quando decretum aliquod esset faciendum, ut Papae authoritas  illibata conseruetur. 25.  279
  -    Concilium, quando, et in quo  casu posset conuocari, &  congregari contra uoluntatem Papae. 24. 278
  -          Concilium quando, & in  quo casu posset declarare,  & determinare, & etiam  statuere, ut in aliqua lege  ecclesiastica nunquam dispensaretur. 10. 247
  -    Concilium quòd uidetur non  posse errare in determinatione, quòd in aliqua lege  ecclesiastica nunquam dispensetur. 11. 248
  -    Concilium, si declarat aliquid  esse de fide, aut de iure diuino, quòd Papa in hoc nihil possit declarare, aut  immutare, maximè si tale  ius spectet ad fidem, uel ad  mores ecclesiae uniuersalis. 2. 228
  -    Condemnatione facta etiam  post mortem haeretici, quod   retro agatur confiscatio  ad tempus commissi criminis, ad quamcunque peruenerit potestatem. 12. 302
  -    Consensus inter uirum & foeminam, an sit de ratione  matrimonij. 4. 431
  -    Contritio quid importet. 8.  40
  
  
 [*D*]
     D
  -    Decretum si fieret à concilio     quòd in aliquibus legibus  ecclesiasticis nunquam dispensaretur, quòd tale decretum non deberet apponi  in multis legibus, sed solum  in paucis, his́ grauissimis, & ualde necessarijs.  13. 260
  -    Decreto facto per consilium,  quòd in aliqua lege ecclesiastica nunquam dispensetur. Si illo non obstante,  Papa dispensaret, utrum  teneret factum, esto quòd  malè faceret. 14. 260
  -    Deus quomodo uniuersalis ecclesiae duas instituerit dignitates. 21. 21.
  -    Dolor qualis sufficiat ad remissionem peccatorum cum   clauibus. 10. 43
  -    Dolor quando non dicatur  contritio. 9. 41
  -    Dominium utrum perdatur  ratione infidelitatis. 7.  299
  -    Dominij ut quis sit capax,  an usus rationis requiratur. 20. 305
  -    Dubitans de iure suo, etiam si  pacificè possideat, quomodo examinare teneatur        diligenter causam, si fortè  possit certum scire uel pro  se, uel pro alio. 29. 401
  -    Dubius in rebus, qũo post consultationem rei dubiae debeat sequi id, quod diffinitum fuerit à sapientibus  esse illicitum, etiam si aliâs  esset licitum. 2. 292
  -    Dubius in rebus, si post consultationem rei dubiae diffiniatur à sapientibus illud  esse licitum, quod aliàs est  illicitum, ut sit tutus in conscientia an debeat sequi sententiam illorum. 3. 292
  -    Dubius in rebus ut sit tutus  in conscientia, quomodo  debeat consultare illos, ad  quos spectat haec docere.  1. 291
  -    Ducere relictam fratris sine  liberis defuncti, ut in causa regum Anglorum contingit, quòd nunquam fuerit prohibitum iure diuino legis ueteris. 7. 482
  -    Ducere uxorem fratris defuncti, quòd non sit prohibitum lege naturae. 6.  479
  -    Deus quòd ea sapientia, qua     constituit in naturalibus,  ut inferiora regerentur à  superioribus, eadem etiam  prouidit, ut in ecclesia sua  ordo rerum esset circa dignitates, & officia. 13. 24
  
  
 [*E*]
     E
  -    Ecclesia ex quibus constet.  5. 121.
  -    Ecclesiae quòd insit aliqua  potestas, & authoritas temporalis in toto orbe. 11. 81
  -    Ecclesiastici, quòd iure sint  exempti, & liberi à potestate ciuili, &c. 97
  -    Ecclesia sicut aliquas personas sua authoritate reddit  illegitimas ad contrahendum, an princeps hoc possit facere. 11. 454
  -    Ecclesia utrum praeter ciuilem, & laicam potestatem  necessario habeat etiam  aliam spiritualem. 3.17
  -    Ecclesiasticae personae, dato  quòd non essent exemptae   iure Diuino, aut Caesareo,  quòd summus Pontifex potuit eas eximere à potestate ciuili. 5.103
  -    Electio summi Pontificis deficientibus cardinalibus, &c.        quòd non uideatur spectare ad totum clerum. 20.162
  -    Electio summi Pontificis ad  quem spectaret cardinalibus deficientibus, negligentibus, aut perniciose  inter se dissidentibus. 19.161
  -    Eligendi summum Pōtificem  ratio, quae nunc seruatur  in ecclesia, quòd non sit  de iure diuino. 24.265
  -    Eligendi summum Pōtificem  ratio, quòd sit ex constitutione, & authoritate ecclesiae, aut summorum  Pontificum, quae eadem  est, & eadem authoritate  mutari posset. 25.266
  -    Episcopus quilibet, quòd in  sua prouincia potuit condere legem, ut presbyteri  eligerent episcopum, uel  aliam formam institutionis dare, etiam sede Petri  inconsulta. 29.270
  -    Error duplex eorum, qui dicunt uirtute clauium non  uere remitti peccata, sed  solùm ostendi remissa. 5.36
  -    Error quorundam recensetur, qui dicebant, nullum  in peccato mortali existentem habere dominium  in quacunque re. 5.297
  -    Examinata causa, quòd quamdiu rationabiliter perseuerat dubium, legitimus possessor non teneatur cedere  possessioni, sed quòd possit  licitè retinere, ostenditur.  3.401
  
  
 [*F*]
     F
  -    Frater, quòd secluso iure humano, sine quacunque Papae dispensatione posset accipere uxorem fratris siue cum liberis, siue sine liberis defuncti. 8.484
  
  
 [*G*]
     G
  -    Gradus ecclesiae, quòd perseueraturi sint in ecclesia  usque ad ultimum iudicium, & mortuorum resurrectionem. 15.154
  -    Gradus in Leuitico prohibiti, quòd non omnes iure  naturali sint prohibiti,  ostenditur. 5.471
  -    Gradus omnes, qui Leuit. 18.  & 20. prohibentur, an sint  iure naturali prohibiti.  1.464
  
  
 [*H*]
     H
  -    Haeretici uenditiones, dona  tiones, & omnis alia alienatio bonorum, quòd à die  commissi criminis sint inualidae, &c. 13. 302
  -    Haereticus an de iure humano perdat dominium bonorum suorum. 9. 301
  -    Haereticus in quo casu etiam  titulo oneroso posset bona sua licitè alienare. 18.  304
  -    Haereticus, quòd à die commissi criminis incurrat  confiscationem bonorum.  10. 302
  -    Haereticus, quòd iure diuino  non amittat dominium bonorum suorum ob haeresim commissam. 8. 301
  -    Haereticus, quòd sit dominus  bonorum suorum in foro  conscientiae antequam condemnetur. 14. 303
  -    Haereticus, quòd titulo gratioso potest transferre bona sua, puta donando. 16.  304
  -    Haeretico, quòd non liceat titulo oneroso, puta uendendo, aut dando in dotem, bona sua transferre,  si crimen posset uenire in     iudicium. 17. 304
  -    Haereticorum bona, quòd  non liceat fisco occupare  ante condemnationem,  quamuis de crimine constet. 11. 302
  -    Haereticus, quòd licitè potest  uiuere ex bonis suis. 15. 304
  -    Hominis miseria recensetur.  Et quid faciendum oportuit, ut illius necessitatibus consuleretur. 4. 178
  -    Hispani, quando, & in quo  casu possent saeuire in barbaros tanquam in perfidos hostes, & in illos omnia belli iura prosequi,  eos spoliare, imò & in  captiuitatem redigere,  quin etiam & dominos  priores deponere, & nouos constituere. 8. 360
  -    Hispani quòd potuissent barbaros redigere sub eorum  ditionem, si certò constaret eos esse amentes. 18. 371
  -    Hispani, quòd habeant ius  peregrinandi ad Indorum  barbarorum prouincias,  & illic degendi, sine tamen eorum nocumento  aliquo, nec possunt ab illis        prohiberi. 2. 352
  -    Hispani si omnibus modestissime tentatis, non possunt  consequi securitatem cum  barbaris insulanis, nisi ciuitates occupando, & subijciendo illos, an hoc facere  licitè possint. 7. 360
  -    Hispanis, quòd liceat apud  Indos barbaros negotiari,  sine patriae tamen incommodo, importando merces,  quibus illi carent, &c. &  offerendo inde aurum, &  argentum, uel alia quibus  abundant. nec illorum Principes possunt impedimento  esse quominus subditi exerceant commercia inter Hispanos, &c. 3. 355
  -    Hostes multare parte agri,  quòd liceat ratione iniuriae illatae, & nomine poenae, hoc est ad uindictam. Et  quomodo hac etiam ratione  potest arx, aut oppidum  cum moderamine occupari. 56. 421
  -    Hostes si nolint restituere  res iniuria ablatas, & non   possit, qui est laesus, aliunde recuperare, quomodo     possit undecunque satisfactionem capere, siue à nocentibus, siue ab innocentibus. 41. 411
  
  
 [*I*]
     I
  -    Ignorantia ad hoc quòd alicui imputetur, & sit peccatum, uel uincibilis, quid requiratur. Et quid de ignorantia inuincibili. 33. 336
  -    Imperator, quòd non sit totius orbis dominus. 25. 313
  -    Indi barbari, utrum essent  ueri domini ante aduentum Hispanorum priuatim, & publicè. Et utrum  essent inter eos aliqui uiri  principes, & domini aliorum. 4. 294
  -    Innocentes, à quibus in futurum imminet periculum,  an liceat interficere. 38.  409
  -    Innocentes, & pueri esto  quòd non sint interficiendi, an saltem liceat ducere  illos in captiuitatem, &  seruitutem. 42. 412
  -    Innocentes interficere in bello, an liceat. 34. 406
  -    Innocentes interficere, quòd  nunquam per se & ex        intentione liceat. 35. 406
  -    Interficere an liceat omnes  in bello nocentes. 44. 413
  -    Interficere innocentes per  accidens, etiam scienter,  quòd aliquando liceat, &  aliquando non. 37. 408
  -    Interficere an liceat infantes  & foeminas in bello contra Turcas. Et quid dicendum de agricolis apud Christianos, togatis, peregrinis, hospitibus, & clericis.  36. 407
  -    Interficere quòd aliquando  & liceat & expediat omnes  nocentes, & hoc maximè  in bello contra infideles.  Et quid in bello contra  Christianos. 48. 416
  -    Interficere quòd liceat indifferenter omnes, qui in  actuali conflictu praelij,  uel in oppugnatiōe, aut defensione ciuitatis contrà  pugnant, & quandiu res  est in periculo. 45. 414
  -    Interficere quòd non semper  liceat omnes nocentes solùm ad uindicandum iniuriam. 47. 415
  -    Interficere quòd liceat nocentes, parta uictoria, & rebus iam extra periculum  positis. 46. 414
  -    Iniuria accepta, quòd sit unica & sola causa iusta ad  inferendum bellum. 13. 390
  -    Iniuria quaelibet, & quantauis, quòd non sufficiat ad  bellum inferendum. 14. 391
  -    Iure diuino quòd nullus alius  de numero Christianorum  praeter foeminas excluditur à potestate ecclesiastica, siue ordinis siue iurisdictionis. 6. 144
  -    Inuasus à latrone, aut inimico, an possit repercutere  inuasorem, si possit fugiendo euadere. 4. 384
  -    Ius conueniendi an satis sit  ad matrimonij essentiam.  3. 430
  
  
 [*L*]
     L
  -    Lex aliqua etiam positiua,  quòd posset esse in ecclesia, & fortè aliquae tales  sunt, in quibus expediret,  ut nunquam dispensaretur. 9. 244
  -    Lex diuina quòd sicut habetuim obligandi ad culpam,  ita & lex humana. 17. 200
  -          Lex humana & diuina in  quo differant, & in quo  etiam conueniant. 16. 198
  -    Legis ratione cessante, an  cesset obligatio. 22. 208
  -    Leges ciuiles an obligent legislatores, & maximè reges. 21. 206
  -    Leges humanae quando obligent ad mortale, & quando ad ueniale, qualiter dignosci poterit. 19. 203
  -    Legum humanarum transgressores, ad quam culpam   obligentur, ad mortalem, an  ad uenialem solum. 18. 202
  -    Libertas, quòd non sit minor  in regali principatu, quam   in aristocratico, & democratico. 11. 191
  -    Liberi, si apud Indos nascantur ex parentibus Hispanis illic domicilium habentibus, et uelint esse ciues, quod   non possint arceri uel à  ciuitate, uel à commodo aliorum ciuium, ostenditur. 5. 357
  
  
 [*M*]
     M
  -    Matrimonij consensus qualis  sit, inquiritur. 8. 444
  -    Matrímonij uinculum, quomodo ex lege naturali aut     diuina non contrahatur,  nisi coniugum ipsorum  consensu, licet Deus sine  dubio, nullo consensu uiri  & foeminae interposito,  constituere possit. 6. 435
  -    Matrimonium, quòd nulla  authoritate humana possit constitui, nisi consensu  contrahentium, probatur.  7. 440
  -    Matrimonium quantum ad  sui essentiam quid sit. 5.  434
  -    Matrimonium quid sit. 1. 428
  -    Matrimonij quotuplex finis. 2. 429
  -    Matrimonium si quis deceptus contrahat, an teneat. 19. 452
  -    Militibus, an liceat ciuitatem permittere in praedam. Et quomodo non sit  illicitum, sed & necessarium. 52. 419
  -    Militibus, quòd non liceat  praedas agere, aut incendia facere sine authoritate, aliàs tenerentur  ad restitutionem. 53. 420
  -    Mobilia omnia quomodo iure gentium fiant occupan  tis, etiam si excedant compensationem damnorum.  51. 143
  -    Monachae an non teneantur  obedire Abbatissae. 5. 143
  -    Monarchia, siue regia potestas, quòd non solùm iusta  sit, & legitima, sed quòd  reges etiam à iure diuino  & naturali habeant potestatem, & non ab ipsa  republica, aut prorsus ab  hominibus. 8. 186
  -    Mulieres, quòd nec sacerdotes esse possint, nec aliquem   ordinem aut potestatem  ecclesiasticam habere, quae   sit de iure diuino. 3. 140
  
  
 [*O*]
     O
  -    Obsides, qui uel tempore induciarum, uel peracto bello ab hostibus recípiuntur, utrum interfici possint, si hostes fidem frangerent, & conuentis non  starent. 43. 413
  -    Occupare quòd liceat ab hostibus, & tenere arcem aliquam, aut ciuitatem pro  paranda securitate, & uitando periculo, aut pro  defensione, & ut tollatur     ab hostibus occasio nocendi, &c. 55. 420
  -    Occupare quòd liceat, & tenere agrum, arces, & oppida hostium quantum necessarium fuerit ad damnorum illatorum compensationem. 54. 420
  
  
 [*P*]
     P
  -    Papa an & quando esset audiendus rege contradicente, & quando non, in his  quae ad aliquam legem ciuilem, aut administrationem temporalem attinent.  14. 86
  -    Papa, an sit orbis Dominus.  2. 68
  -    Papa in quo genere decretorum aut canonum nihil  possit immutare dispensando, & multo minus abrogando. 1. 216
  -    Papae mandatum, aut dispensatio, quòd non semper obliget subditos ad parendum.  18. 266
  -    Papae mandatis, an liceat  resistere per appellationem ad futurum concilium.  21. 272
  -    Papa non obstante decreto        irritante concilij, quòd  posset dispensare in statutis eius. 5. 236
  -    Papa quid possit, aut quid  non possit, &c. quòd non  spectet ad subditos illud  determinare, ut examinare, probatur. 17. 265.
  -    Papa, quòd nullam potestatem temporalem habeat  in barbaros Indos, neque  in alios infideles. 30. 327
  -    Papa quòd non sit dominus  ciuilis, aut temporalis totius orbis, loquendo propriè de dominio, & potestate ciuili. 27. 322.
  -    Papae, quod non liceat dispensare in legibus, & decretis  conciliorum pro suo arbitrio, & sine causa rationabili, etiam ubi nihil continent iuris diuini. 7. 239
  -    Papa, quòd potuerit negotium   conuersionis Indorum barbarorum solis Hispanis demandare, & omnibus alijs  non solùm praedicationem,  sed etiam commercium interdicere. 10. 363
  -    Papa, quòd non habeat potestatem deponendi principem secularem, etiam ex  iusta causa ratione authoritatis temporalis. 6. 76
  -    Papa, quòd non habeat confirmare, nec possit infirmare leges ciuiles. 7. 76
  -    Papa, quòd habeat potestatem temporalem in ordine  ad spiritualia. 29. 324
  -    Papa, quòd possit dispensare  in legibus, & statutis concilij generalis. 2. 930
  -    Papa, quòd in ordine ad finem spiritualem habeat  amplissimam potestatem  temporalem supra omnes  principes, & reges, & imperatorem. 12. 82
  -    Papa, quòd non habeat iudicare, saltem uia ordinaria, de causis principum,  aut regnorum titulis, nec  potest ad eum appellari in  causis ciuilibus. 5. 74
  -    Papa, quòd dispensando in legibus, & decretis, tam  conciliorum, quàm aliorum  pontificum, possit errare,  & grauiter peccare. 6. 239
  -    Papa, quòd multo minus potest abrogare sine causa  rationabili decreta concilij,        quàm in eis dispensare. 8.  242
  -    Papa quòd non deberet aegre  ferre, sed potius gaudere,  quòd fieret aliquod decretum à concilio, quo caueretur, ut in aliqua lege ecclesiastica nunquam dispensaretur. 20. 271
  -    Papa sicut peccaret dispensans contra decretum concilij, quòd ita etiam peccaret petens dispensationem,  & utens illa, ostenditur.  15. 262
  -    Papa si dispensaret, in quo  casu subditi non tenerentur parere dispensationi.  19. 270
  -    Papa si facta declaratione,  & decreto à concilio, contrarium mandaret, quid  agendum. 23. 275
  -    Personae aliquae ex hoc, quòd  in Leuitico sint prohibitae   contrahere, quòd non sit  argumentum illas tempore legis euāgelicae iure diuino esse prohibitas. 3. 467
  -    Personae aliquae ex hoc, quòd  iure diuino prohibeantur  contrahere, quòd non sufficienter probetur si contrahant, matrimonium esse  nullum & irritum. 2. 465
  -    Personae quae sint prohibitae   à matrimonio iure diuino,  quòd terminari non possit nisi ratione naturali,  hoc est, ex morali philosophia, & propositionibus  cognitis ex lumine naturali. 4. 470
  -    Peccatum mortale, quòd non  impediat dominium ciuile, & uerum dominium.  6. 298.
  -    Petrus, quòd inter Apostolos omnes fuerit authoritate, & potestate primus  & princeps, cum summa  supra totam ecclesiam potestate. 11. 150
  -    Petrus beatus, quòd potuerit  eligere, & designare successorem, qui, eo defuncto,  sine alia electione esset  summus Pontifex. 23. 264
  -    Petrus beatus, quòd uel solus, uel cum alijs Apostolis potuerit constituere formam, & rationem, qua  post obitum eligeretur ei  successor. 22. 263
  -          Petri successores, quòd potuerunt, & possunt pro suo  arbitrio episcopos creare  in singulis prouincijs, &  quascunque leges de hac re  prius latas tollere, & nouas condere, prouincias  distinguere, & omnia ad  hoc spectantia pro suo iudicio, & potestate facere  30. 270
  -    Petro Apostolorum principe  defuncto, quòd aliquis ei  successerit cum simili &  authoritate, & potestate  iurisdictionis in totum orbem. 17. 158
  -    Petro mortuo, quòd ecclesia  habeat potestatem subrogandi, & instituendi alium  loco illius, etiam si Petrus  nihil de hoc prius constituisset. 18. 160
  -    Pontificis dispensationes, quòd  sint in duplici differentia,  & quae sint. 16. 264
  -    Pontificis mandatis resistere  & non parere, quòd non  uideatur permittendum cuicunque priuato sua authoritate, etiam si huius modi  mandata ess  ent contra determinationem concilij. 22. 276
  -    Potestas ad quid constituatur in republica. 4. 18
  -    Potestas aliqua spiritualis quod   potuerit esse in statu innocentiae. 1. 53
  -    Potestatis ciuilis & ecclesiasticae differentia. 2. 48
  -    Potestas ciuilis, quòd aliquo  modo subiecta sit, non potestati temporali summi  pontificis, sed potestati spirituali. 10. 78
  -    Potestas ciuilis, quòd non sit  subiecta potestati temporali Papae tanquam domino temporali. 4. 73
  -    Potestas ecclesiastica, an sit  per se in tota ecclesia. 1.  108
  -    Potestas ecclesiastica, & spiritualis tota, quae nunc residet in ecclesia, quòd sit  de iure diuino positiuo mediatè uel immediatè. 4. 50
  -    Potestas ecclesiastica, quòd  immediatè sit in concilio,  & etiam ratio totius. Et  multa de potestate concilij.  6. 122
  -    Potestas ecclesiastica, quòd  sit duplex. Et de earum ef  fectibus. Et quomodo nonnulli haereticorum ab utra  claue tollunt omnem effectum merè spiritualem. 2. 78
  -    Potestas ecclesiastica, quòd  quantum ad aliquam potestatem sui habuerit ortum   à iure naturali, uel positiuo. 3. 48
  -    Potestas ecclesiastica, quòd  sit uerè & simpliciter causa alicuius effectus spiritualis. 1. 28
  -    Potestas ecclesiastica quòd  non solùm fuerit in Apostolis, sed etiam in alijs. 13. 153
  -    Potestas ecclesiastica quo iure sit introducta. 1. 47
  -    Potestas ecclesiastica siue ordinis, siue iurisdictionis,  quòd tota fuerit in Petro  Apostolo. 7. 145
  -    Potestas ecclesiastica, siue spiritualis quomodo possit  esse in tota ecclesia, ostenditur. 2. 110
  -    Potestas gubernandi quòd  scientiam exigat. 9. 29
  -    Potestas merè temporalis,  quòd nulla sit in papa, uidelicet quae ad finem ordinetur temporalem. 8. 76
  -       Potestas omnis ordinis & iurisdictionis, quae prius erat  in Christi Apostolis, quòd  illis defunctis perseuerauerit in ecclesia, probatur.  14. 154
  -    Potestas omnis seu publica,  seu priuata qua respublica secularis administratur, quòd non solum iusta  & legitima sit, sed ita Deum   actorem habeat, ut nec orbis totius consensu tolli,  aut abrogari posset, ostenditur. 1. 175
  -    Potestas omnis spiritualis  quae fuit in lege naturae,  licet potuerit esse solùm  authoritate humana, quòd  tamen uerisimile sit uel  quòd ex speciali reuelatione diuina, uel instinctu &  motione diuina fuerit constituta authoritas aliqua,  & potestas spiritualis, &  aliqua sacrificia & sacramenta, & aliae caeremoniae   spectantes ad cultum diuinum, & ad salutem spiritualem animarum. 3. 56
  -    Potestas ordinis in ecclesia,  quòd tota deriuata sit, &        pendeat immediatè ab episcopis. 16. 155
  -    Potestas, quòd sit duplex, publica, & priuata. 2. 175
  -    Potestas regia quamuis contineat omnem potestatem  ciuilem, quod tamen non habeat authoritatem ad cultum   diuinum, & actiones spirituales, ostenditur. 10. 20
  -    Potestas spiritualis, quae fuit  in ueteri testamento, quòd  tota expirauerit, & antiquata fuerit in lege euangelica, nec amplius perseuerauerit. Et quòd sacerdotes noui testamenti non sint  successores illorum, sed omnino sit noua potestas. 7. 61
  -    Potestas spiritualis, quòd statim post peccatum fuerit  in lege naturae. 2. 55
  -    Potestas spiritualis, quòd sit  praestantior, & eminentior,  potestate temporali, ostenditur. 1. 67
  -    Potestas spiritualis, quòd fuerit aliqua in lege scripta,  probatur. 4. 57
  -    Potestas spiritualis tota, quae   fuit in ueteri lege, quomodo primo & solum in  tribu leuitica fuerit. 3. 110
  -       Potestas spiritualis tota, quae   fuit in ueteri lege, quòd  fuerit de iure diuino positiuo. 5. 50
  -    Potestas temporalis, & ciuilis, quòd sit integra apud  paganos. 8. 19
  -    Potestas temporalis in summo pontifice, qualiter intelligatur. 13. 83
  -    Potestas temporalis, quòd  non dependeat à spirituali  omnino eo modo, quo ars,  siue facultas inferior dependet à superiori. 9. 77
  -    Potestas temporalis quòd non   dependeat à summo pontifice, sicut aliae potestates  spirituales inferiores, &c.  3. 71
  -    Potestas uere, & propriè spiritualis, qualis nunc est in  ecclesia, quae uocatur potestas ecclesiastica, quòd  nec primo, nec per se, imò  nullo modo sit immediatè  in tota ecclesia uniuersali  eo modo, quo potestas ciuilis est in republica. 4. 113
  -    Potestas utra, ordinis scilicet, & iurisdictionis, quòd  habeat uerum effectum spiri  tualem, probatur. 3. 30
  -    Potestatis ciuilis causa efficiens quae. 6. 182
  -    Potestatis ciuilis finis quis  sit. 3. 178
  -    Potestatis publicae secularis  tres causae explicantur. 10.  190
  -    Potestatis spiritualis testimonia ex scripturis recensentur. 12. 22
  -    Potestatem ecclesiasticam aliquam, quòd nullus alius à  Christo uideatur ac cepisse  praeter sacros Apostolos.  121. 152
  -    Potestatem omnem, quam  Apostoli habuerunt, quòd  receperint immediatè à  Christo, probatur. 9. 147
  -    Potestatem totam in ueteri  lege iure diuino institutam,  quòd potuerit Israëliticus  populus sua authoritate  instituere, etiam si à Deo  instituta non fuisset. 6. 62
  -    Potestates qui potius appellentur, ab authore recensentur. 2. 17
  -    Potestates, quibus infidelium  respublicae gubernantur,  an sint legitimae. Vel, an     inter paganos sint legitimi principes, & magistratus. 9. 190
  -    Praecepta parentum, quòd  eodem modo obligent, sicut  leges ciuiles. Et idem de  praeceptis meritorum in  uxores. 24. 209
  -    Praetores, & magistratus omnes citra Principem, quod   grauiter errent, & peccent, iudicia exercentes  contra priuilegia clericorum   quāuis perniciosorum. 9. 106
  -    Princeps iusti belli recuperatis rebus ab hostibus, quid  ulterius possit facere. 18.  393
  -    Princeps, quòd eandem authoritatem habeat ad indicendum & inferendum bellum, sicut respublica. 6. 387
  -    Princeps, siue subditus, qui  ex ignorantia sequutus est  bellum iniustum, si postea  constiterit ei de iniustitia  belli, an teneatur restituere. 33. 404
  -    Principis gloria propria,  aut aliud commodum, quòd  non sit belli iusta causa.  12. 390
  -          Principi iusti belli, quòd liceat parta uictoria, recuperatis rebus, ac pace etiam   & securitate habita, uindicare iniuriam ab hostibus acceptam, et animaduertere in hostes, & punire illos pro iniurijs illatis. 19. 394
  -    Princìpes Christiani, quòd  non possint, etiam authoritate Papae, coërcere Barbaros à peccatis contra legem naturae, nec ratione illorum eos punire. 40. 344
  -    Principes hostium an liceat  deponere, & nouos ponere & constituere, uel sibi  principatum restituere.  Et quomodo non passim,  et ex quacunque causa belli  iusti hoc liceat facere. 58.  422
  -    Principes hostium quando legitimè possent deponi,  ostenditur. 59. 423
  -    Principum leges, & constitutiones quomodo obligent in  foro conscientiae. Et quid  de praeceptis parentum in  filios, & maritorum in  uxores. 15. 196
  -    Puer an possit esse dominus     ante usum rationis. 21. 307
  
  
 [*R*]
     R
  -    Reguli, siue Principes, qui  non praesunt reipub. perfectè, sed sunt partes alterius reipub. quòd non possint bellum inferre, aut gerere. Et quid dicendum de  ciuitatibus. 9. 388
  -    Remedia duo efficacia ad remissionem peccatorum à  Deo in ecclesia relicta. 6. 37
  -    Respublica quaelibet, quòd  habeat authoritatem indicendi, & inferendi bellum.  5. 386
  -    Respublica quid est & quis  propriè dicatur Princeps.  7. 387
  -    Respublica, quòd tota possit puniri licitè pro peccato regis. 12. 192
  -    Respublica unde habeat potestatem ciuilem. Et de causa materiali eiusdem potestatis. Et penes quem iure  naturali & diuino resideat. 7. 183
  -    Reipublicae sicut maior pars  regem supra totam Rempublic. constituere potest,  alijs inuitis: quòd ita pars        maior Christianorum, reliquis etiam renitentibus  monarcham unum creare  iure possit, cui omnes principes & prouinciae parere teneantur. 14. 193
  -    Respublicae, aut principes  plures, si habeant unum  communem dominum, aut  principem, an possint per  se inferre bellum sine authoritate superioris principis. 8. 388
  -    Rex si uellet non oblígare ad  culpam, an posset. 20. 206
  
  
 [*S*]
     S
  -    Sacerdotes ueteris legis, an  haberent potestatem ferendi leges, & praecepta faciendi obligantia in foro  animae. 6. 59
  -    Sedes Apostolica in quocunque casu uacaret manendo  in solo iure diuino, ad quem   spectaret electio. 21. 262
  -    Senatores reguli, & uniuersaliter omnes qui admittuntur, uel uocati, uel etiam   ultro uenientes ad consilium publicum, uel regis,  quòd teneantur iniusti belli  causam examinare. 24. 397
  -       Spoliare an liceat innocentes inter hostes. Et quibus  rebus sint spoliandi. 39. 410
  -    Subditi si habeant conscientiam de iniustitia belli, quod   non liceat illis sequi bellum, siue errent, siue non.  23. 397
  -    Subditi, an teneantur examinare causam belli. Et quomodo si subdito constet de  iniustitia belli, non liceat  ei militare, etiam si Princeps impediret. 22. 396
  -    Subditis quòd non solum liceat in bello defensiuo in  re dubia sequi principem  suum in bellum, sed etiam  in bello offensiuo. 31. 402
  -    Subditos militantes quando  non excusaret ignorantia  de iustitia belli. 26. 398
  -    Summus Pontifex, dato quòd  haberet potestatem secularem in mundo, quòd non   posset eam dare principibus secularibus. 28. 324
  -    Summus pontifex, quòd non  solum possit dispensare in  statutis conciliorum, sed  in totum, & aliquando  abrogare talem legem, uel        statutum. 4. 293
  
  
 [*T*]
     T
  -    Tributa an liceat uictis hostibus imponere. 57. 422
  -    Tyrannorum leges an obligent. 23. 290
  
  
 [*V*]
        V
  -    Vitae quòd sint duae, una terrena, altera spiritualis. Et  quomodo humana societas  non possit sine utraque manere. 5. 18
  
  
  
[ *Index Vol. 2* ]
        INDEX TOMI  SECVNDI.  *
  
 [*A*]
        A
  -    ABstinere perpetuò à certo genere alimentorum, etiam in extrema necessitate, utrum sit laudabile Cartusiensi, quòd etiam   secluso scandalo non uideatur illicitum in extrema  necessitate abstinere à carnibus. 8. 86
  -    Accipere aliquid pro sepultura, an sit licitum, &  quando. 10. 235
  -    Accipiens aliquid temporale  ratione contractus simoniaci, an teneatur restituere quicquid simoniacè  accepit. 1. 221
  -    Actus intensior, quòd non  augeat habitum per totam   suam latitudinem, sed solum secundum excessum  quem habet supra habitum,  probatur. 3. 8.
  -    Actus intensior habitu, an  augeat habitum secundum  suam totam latitudinem,  an solùm secundum excessum, quem habebat supra  habitum. 2. 7
  -    Actus quilibet meritorius,  quòd augeat gratiam secundum totam suam latitudinem, & non solum secundum excessum supra  habitum. 4. 15
  -    Agentia plura, quòd nunquam producant maius lumen, uel calorem in primo puncto suae sphaerae, uel  actiuitatis, quàm produceret unum illorum, quòd        maximum est. 9. 22
  -    Alimentis insalubribus &  nocuis uitam reddere breuiorem, quòd non liceat,  neque tamen uti tenetur  optimis. 34. 148
  -    Animam ponere pro amicis  licet sit stultitia huius mundi, quòd tamen sit sapientia apud Deum. 27. 143
  -    An licitum sit dare aliquid temporale pro spirituali. 1. 157
  -    Animae defunctorum, maximè  quae sunt è numero damnatorum, an se misceant artibus & operibus magicis.  17. 286
  -    Appetitus sensitiuus, quòd  possit esse causa priuationis usus rationis. 12. 337
  -    Appetitus sensitiuus, quòd  possit esse causa priuationis usus rationis. 12. 339
  -    Auxiliari quòd liceat amico  etiam cum quantocunque  uitae discrimine. Et quid dicendum de uxore, quae etiam  cum magno periculo marito peste laboranti adsideret. 31. 145
  
  
 [*B*]
     B
  -    Beneficium adeptus, qui quidem non dederat pecuniam   episcopo, sed alius pro eo,  ipso ignorante, an teneatur restituere. 8. 233
  -    Beneficium habens, cui per  aliquod tempus ministrauit, quòd licitè possit authoritate papae concedere  beneficio, retenta certa  pensione super beneficium  & sine quocunque onerali  officio spirituali. 49. 215
  -    Beneficium si quis contulit,  aut permutauit pro pensione, etiam authoritate  apostolica, an talis pensio  possit uendi, aut pecunia  redimi, dubitatur. 53. 218
  -    Beneficium si quis conferat  consanguineo aliàs idoneo,  quantumcunque motus à  consanguinitate, quòd non   peccet mortaliter. 28.  192
  -    Beneficium simoniacè acquisitum, an sit restitutioni  obnoxium de iure diuino.  5. 228
  -    Beneficia conferre propter  preces principaliter, an  sit simonia. 30. 193
  -    Brutus, Cato, Decius & alij        innumeri, qui sibi mortem  consciuerunt, utrum excusationem habebunt, eo  quòd putabant in hoc se  fortiter & laudabiliter  agere. Et quid de Samsone,  Rasia, & Saule. 37. 150
  
  
 [*C*]
     C
  -    Carnium usus, utrum ante diluuium esset concessus. 3. 64
  -    Carnibus humanis an uesci  liceat. 5. 70
  -    Carnibus uesci humanis, an  in extrema necessitate liceat. 6. 75
  -    Cartusiensi an liceret in casu  necessitatis extremae carnes comedere. 10. 92
  -    Charitas an augeatur per  quemlibet charitatis actum.  Et quomodo de hoc tres  opiniones recitantur. 1. 5
  -    Charitatis per quemlibet  actum quantumuis remissum, quòd mereatur quis,  & habebit maiorem gloriam. 11. 28
  -    Charitas, quòd non augeatur  per totam latitudinem actus,  sed solùm secundum excessum actus supra habitum.  5. 15
  -       Charitas, quòd nunquam sit    aequalis gratiae, saltem in  adulto. 6. 15
  -    Charitas quomodo dupliciter diminuatur. Vno modo per peccatum ueniale,  alio modo per mortale.  20. 41
  -    Charitas, uel gratia, an  per peccatum ueniale diminuatur. 21. 41
  -    Charitas per quemlibet actum quantumuis remissum, quòd augeatur gratia. 12. 30
  -    Charitas, si per actum remissum non augetur charitas statim, quòd uoluntarium uideatur dicere, quòd  augeatur in fine uitae. 13. 31
  -    Cibi, aut alimenti nullum  genus fuisse, aut esse prohibitum homini iure naturali, ostenditur. 2. 55
  -    Clerico utrum liceat suas locare operas in administratione spiritualium. 19. 240
  -    Collatio spiritualis ratione  consanguinitatis an sit simonia, 26. 191
  -    Commendae, quòd pro beneficio commutari non pos  sint, etiam ex authoritate  Papae. 46. 212
  -    Condimentis, & artificio, an  liceat uti ad edendum cibos suauiores. 4. 70
  -    Conferre beneficium intuitu  consanguinitatis, quòd non   sit simoniacum. 27. 192
  -    Conferre spiritualia ad captandum quodcunque commodum non spirituale, siue digno, siue indigno,  quòd sit illicitum. 31. 195
  -    Conferre spiritualia ad captandum quodcunque commodum non spirituale, quomodo ignorat author an  hoc sit mortale, si aliàs collatio fiat digno. 32. 196
  -    Conferre spiritualia ad captandum quodcunque commodum non spirituale,  quomodo si fiat digno, non   putat hoc peccatum esse  propriè simoniam author. 33. 196
  -    Contractus aliquis, qui non  nunc est simoniacus, an sit  uel possit iure positiuo fieri simoniacus. 13. 174
  -    Contrahentes cum Papa, an  sint simoniaci, aut incurrant poenam iuris. 4. 234
  
  
 [*D*]
     D
  -    Daemon malus, an sit operum magicorum author,  uel an referenda sint potius in bonos angelos, uel  in ipsum Deum omnipotentem. Et an omnino sint  daemones. 10. 269
  -    Daemon superior, an & quomodo possit inferiorem daemonem tenere alligatum  annulo, aut imagini. 31.  306
  -    Daemones quòd angelis cogi  possint, & aliquando cogantur. 22. 296
  -    Daemones esse, quòd etiam  stando in recta, et legitima  Philosophia, nullo modo sit  negandum. 11. 271
  -    Daemones, et magi, quòd uirtute daemonum possint mouere, & transferre corpora  de loco ad locum. 33. 308
  -    Daemones, et magi, quòd uirtute daemonis non possint  immediatè imprimere in  rebus naturalibus, & materialibus aliquam formam,  ut calorem, frigus, morbum.  aut sanitatem. 35. 312
  -          Daemones, quòd cogi possint  aliquando, et cogantur ab  hominibus. 21. 296
  -    Daemones superiores, quòd  possint cogere inferiores.  30. 304
  -    Daemones superiores, an habeant aliquam potestatem  in inferiores. 29. 303
  -    Daemones ut uirtute diuina  coërceantur, aut angelica,  quod multùm refert, quibus uerbis, aut signis homines utantur. 23. 297
  -    Damnato ad mortem quòd  non liceat se fame interficere. 28. 144.
  -    Damnato ad mortem quòd  liceat fugere, & non mortem expectare. 29. 144
  -    Damnato ad mortem per cicutae seu ueneni haustum,  quòd sibi liceat illud haurire, nec uidetur ad eius  mortem cooperari. 30. 144
  -    Dare pecuniam, ut ab officio non deponatur, an sit  simoniacum. 15. 239
  -    Defectus, & imperfectio, uel  priuatio usus rationis, unde semper, uel ex maiori  parte proueniat. 11. 337
  -       Deliberatio prima, quòd fit  ex causis non naturalibus  uel prorsus extrinsecis, puta uel à Deo, uel ab angelo. 21. 348
  -    Deliberans primo, quòd non  habeat in sua potestate  prius deliberasse. 22. 350
  -    Deliberans primò, quòd non  tenebatur prius deliberasse. 25. 350
  -    Deliberans primò, quòd  potuit primò deliberasse.  23. 350
  -    Deliberatio, quod non possit cadere sub praecepto. 24. 350
  -    Deus an naturas rerum immutare potuerit, uel ab  initio alias facere, quàm  nunc sunt. 4. 116
  -    Deus quòd naturas rerum  mutare non possit, ab authore probari uidetur.  5. 117
  -    Deus quòd creauerit hominem sine inclinatione mala, qua appetitus inclinat  ad malum. 8. 121
  -    Deus quòd dederit appetitui  naturalem inclinationem  ut obediret uoluntati. 9. 121
  -    Deus quòd solus sit uitae &        mortis dominus, non homo,  qui quantum ad hoc, est peculiariter seruus Dei, unde  occidere seipsum, est Deo  iniuriam facere. 23. 138
  -    Deus supposito quòd non possit rerum naturas mutare,  quomodo fecerit hominem   cum naturali inclinatione  ad malum. 6. 120
  -    Deum antequam cognoscat  quis, aut possit cognoscere,  quòd potest peccare.    
  -    Dispositio qualitatum naturalium, quòd nulla sine speciebus sensibilibus sit sufficiens ad usum rationis. 14.  342
  -    Doctorem non habens extrinsecum, quomodo uideatur  pro tempore posse habere  de Deo ignorantiam inuincibilem. 3. 355.
  
  
 [*E*]
     E
  -    Ecclesiastici liber an deberet  recipi inter Canonicas scripturas, quomodo in ecclesia dubitatum fuerit, &  quid tenendum. 1. 322
  -    Educatio docta, & instructio, quòd multum faciat,     ut aliquis perueniat ad  usum rationis. 15. 342
  -    Emptio, aut uenditio eorum,  quae iure positiuo sunt spiritualia, quòd sit iure diuino prohibita. 15. 175
  -    Emptio, & uenditio rerum  spiritualium quòd non solùm  sit simoniaca, sed omnino  dispensatio, & permutatio  non gratuita. 8. 168
  -    Emptio, aut uenditio, quòd  non solùm ex intentione  apud idololotras fuerit crimen simoniae uerum, sed  etiam ex obiecto. 21. 187
  
  
 [*G*]
     G
  -    Gloria, quòd respondeat gratiae, & non charitati. 7. 15
  
  
 [*H*]
     H
  -    Habitus data opinione quòd  non augeatur per actum  remissum, an plures actus  remissi possint augere habitum, uel etiam unus actus  continuatus possit aequiualere in merito uni actui  intenso. Et de triplici istius  quaestionis opinione. 15. 33
  -    Habitus in augmento, an habeatur respectus non ad intensiorem actus gradua  lem meritorij, sed ad quantitatem meriti. 14. 31
  -    Habitus, quòd sine dubio augeatur, quandocunque peruenitur ad meritum  aequale  cum actu intenso, siue per  multiplicationem, siue per  intensionem. 19. 37
  -    Homicidium de iure naturali  & diuino permissum, quibus sit commissum. 19. 130
  -    Homo ad cognoscendum quòd  Deus est, saltem sine doctore extrinseco, quòd indigeat non paruo tempore etiam post capacitatem  ad percípiendum disciplinas. 2. 354
  -    Homo cùm omnis primum ad  usum rationis peruenerit,  etiam si Deum neque cognoscat, neque possit cognoscere, quòd potest bene moraliter agere. 7. 363
  -    Homo in Barbaria educatus,  sine instructione, & mentione deitatis, & religionis, an cum primum peruenit ad usum rationis, possit Deum cognoscere. 1. 353
  -    Homicidium omne ex intentione, quòd praecepto de     non occidendo est prohibitum   seu publicae, aut priuatae   personae, praeter quàm id,  quod reip. aut publicis magistratibus, & principatibus fuerit commiss  um. 20. 130
  -    Homini omni ad usum rationis peruenienti, an pateat  aditus ad salutem, & uitam    aeternam. 2. 324
  -    Homo, quòd in multis casibus  quamuis licitis uijs possit  uitam seruare, quomodo  tamen non teneatur. 24. 139
  -    Homo, quòd non inclinetur  ad diligendum se plus quàm  Deum, uel proprium bonum plus quàm commune. 10. 121
  -    Homo, quòd semper teneatur  defendere uitam proximi.  etiam quandocunque licet, quòd non sit exploratum. 25. 141
  
  
 [*I*]
     I
  -    Inclinatio hominis quamuis  sit ad malum, quòd tamen  non sit mala, malitia morali, quandiu manet intra  terminos appetitus. 7. 120
  -    Inclinatio hominis, quatenus homo est, quòd sit bo  na, & quòd ad nullum malum, aut uirtuti contrarium   inclinet, argumentis probatur. 3. 107
  -    Instans primum, uel tempus  usus rationis, in quo quis  primo deliberat actu, quòd  non sit in quo potest primò deliberare. Et multa deusu rationis. 27. 351
  -    Interficere seipsum, quòd semper sit impium, ostenditur.  Et multa de inclinatione  naturali, an sit semper  prona ad malum. 2. 102
  -    Interficere seipsum quare non   liceat. 21. 231
  -    Interficere licebat adulteram,  aut furem in lege Moysi,  quod et licuit ante legem,  & licet in lege euangelica. 14. 128
  
  
 [*L*]
     L
  -    Legans monasterio perpetuò mille aureos ut faciat  sacrum perpetuò: haeres  dicit, Ego dabo beneficium  simplex huius missae, et dimittatis legatum, an hoc  sit licitum, & fieri possit  sine simonia. 13. 238
  -    Legis diuinae duplex consideratio. 10. 375
  -    Liberum arbitrium aut usum  rationis habere, quòd non  sit idem, quod habere actus  intellectus, & uoluntatis.  4. 326
  -    Liberum arbitrium habere, quod sit  idem, quod esse dominum suarum operationum. 6. 333
  -    Liberum arbitrium habere,  aut usum rationis, quòd  non uideatur idem, quod  posse agere, & non agere  positis requisitis ad agendum ad sensum, in quo communiter doctores capiunt.  5. 328
  -    Liberum arbitrium, quòd duo  requirat, & quomodo secundum potest esse sine  primo, & posito primo,  ponitur secundum. 7. 335
  -    Locare operas in administratione spiritualium, quòd  non plus liceat, quàm ipsa  spiritualia, neque licet aliquid recipere pro labore  spirituali magis, quàm  pro ipso spirituali. 20. 243
  -    Lumen productum quòd nunquam sit maius, quàm sit  lumen in maximo lumi  noso. 10. 22
  
  
 [*M*]
     M
  -    Magia aliqua, quòd dici possit naturalis, & sine commercio alicuius substantiae   spiritualis. 7. 263
  -    Magia ars an omnino sit,  hoc est, an inter mortales  sit ars, uel facultas aliqua  ad uidendum, & faciendum  opera illa mirabilia, quae   de magis scribuntur, &  circunferuntur. 1. 251
  -    Magica ars alia, praeter naturalem, quae non uiribus &  causis naturalibus constet,  sed potestate aliqua, et uirtute immateriali, & separata nititur, quod non sit dubium quin reperiatur. 9. 267
  -    Magiae studiosi qui fuerint,  recensetur. 8. 266
  -    Magi, an uirtute daemonum possint corpora localiter trāsmutare, hoc est, per multa  terrarum spatia, summa (ut  ferunt) celeritate. 32. 307
  -    Magi, an possint cogere daemones pro suo arbitrio.  20. 294
  -    Magi, an possint miracula facere. 18. 288
  -    Magi an possint pro suo arbitrio immutare corpora,  alterando secundum qualitates, immittendo, & contrà  sanitatem praestando. 34. 311
  -    Magi, quòd aliquando possint cogere daemones. 25. 298
  -    Magi, quod in suis operationibus  nonnunquam utantur facultate solum naturali. 15. 280
  -    Magi, quòd nihil operentur,  aut potestate diuina, aut  angelica. 14. 279
  -    Magi, quod non possint miracula facere, probatur. 19. 291
  -    Magi quomodo possint daemones cogere, & non alio  modo. 26. 299
  -    Magi, qũo habentes foedus cum   aliquo daemone principali, possunt cogere inferiores daemones, non aut ipsum  principalem daemonem. Et  quid si non habeant tale  foedus. 27. 299
  -    Magorum facta licet nonnulla  fiant solum per illusionem,  & praestigia sensuum, quòd  tamen quaedam in re, &  secundum existentiam fiant,  ostenditur. 5. 256
  -    Magorum mirabilia opera,  an sint omnia opera na  turalia, hoc est, ex causis  merè naturalibus, & non  dependentia à substantijs  separatis. 6. 260
  -    Magorum operationes supra facultatem naturalem, quòd malorum daemonum potestate, & uirtute fiant. 16. 281
  -    Magorum opera, quòd non  omnia sint uana, & conficta. 3. 255
  -    Magorum tota opera, &  efficacia in quo fundetur.  28. 300
  -    Magica ars, esto quòd sit alicuius efficaciae, an tota eius   uis refertur circa illusionem sensuum, & imaginationis, ita quòd ex parte  rei nullus sequatur effectus, nec sint entia uera, et  naturalia, quae à magicis  fiunt, sed solùm praestigium   & illusio oculorum. 4. 266
  -    Magicorum opera, et mirabilia quae referuntur, quòd  eorum plurima sint falsa,  conficta, & ex hominum  uanitate credita. 2. 254
  -    Mediatores, qui pro alijs contractus constituunt simoniacos, quas incurrant poenas. 24. 138
  -    Meritum, quòd nullo modo  proportionetur intentioni. 16. 35
  -    Meritum quòd non duplicetur, nisi sit magna continuatio & perseuerantia  in actu. 18. 37
  -    Meritum, quòd non solum  proportionetur intentioni,  sed quòd nec magna multitudo actuum remissorum    aequiualeat uni actui intenso, uel perfecto. 17. 35
  -    Mortem sibi consciscere, quomodo sicut semper impium,  ita & mortem non solum  patienter, sed liberè etiam  subire, quòd plerumque consilium, nonnunquam praeceptum sit. 1. 101
  
  
 [*N*]
     N
  -    Nauigare, & artem militarem exercere etiam cum  magno uitae periculo seruatis circunstantijs (quae   magis & ut plurimum contingunt) quod liceat. 32. 146
  
  
 [*O*]
     O
  -    Obiectum uoluntatis, quòd  non sit solum uerum bo  num. 22. 135
  -    Occidere hominem reipub.  nociuum ex intentione, quod   stando in iure diuino &  naturali liceat. 18. 129
  -    Occidi quomodo dupliciter  potest homo, scilicet ex intentione, & praeter intentionem. 17. 129
  -    Opera aliqua quòd fiant à  magis, quae nullo modo  fiunt per gratias, & econtrariò. 13. 278
  -    Opera eadem, uel similia,  quòd fiant per artes magicas, & per gratias gratis  datas. 12. 277
  -    Opiniones secunda & tertia  de augmento charitatis, in  quo differant à prima. 8. 17
  
  
 [*P*]
     P
  -    Panem quòd liceat alteri cedere cum certa pernicie  propriae uitae. 26. 142
  -    Papa quòd det clerico pensionem aliquam in alieno  beneficio, solùm quia sit  clericus, quòd non uideatur irrationabile. 51. 217
  -    Papa, quòd in simonia, quae   est iuris diuinis, aequè, uel  grauius possit esse simoniacus, sicut alius homo.  39. 202
  -    Papa, quòd non possit uendere sine uitio simoniae ex  quacunque causa quodcunque beneficium ecclesiasticum. 44. 208
  -    Papa, quòd non possit dare  alicui pensionem aliquam  super beneficio ecclesiastico, qui nullum ministerium  neque temporale, neque spirituale conferat in ecclesia, uel alio pio titulo. 50.  216
  -    Papa quomodo si alicui iusto  uel iniusto titulo concedat pensionem sine obligatione ad aliquod ministerium spirituale, neque ratione alicuius tituli spiritualis, quòd talis pensio sit  merè temporalis. Et quomodo uendere talem pensionem, aut redimere pretio quolibet temporali, non   sit simoniacum. 52. 217
  -    Peccatum ueniale quòd nullum possit tollere gratiam,  dato quòd quilibet tollat  partem gratiae. 22. 44
  -    Pecunia ex contractu simo  niaco acquisita, cui debeat  restitui. 6. 231
  -    Pensio, quae assignatur alicui  super beneficium alterius  ratione alicuius ministerij  spiritualis, quòd licita est,  & honesta. 48. 214
  -    Pensio quaecun, quam Papa imponet, uel ex officio  suo, uel ad alterius supplicationem, modò non sit  causa permutationis, &  sine obligatione ad aliquod officium, uel ministerium spirituale, quòd possit uendi, & sine simonia  redimi. Et an talis pensionarius teneatur ad officium   canonicum. 54. 219
  -    Pontifices parati ad dandum  beneficia consanguineis sine deliberatione, quòd peccent mortaliter. 29. 193
  -    Praebendae omnes militares,  quas commendas uocant,  quòd authoritate Papae   possint uendi pro temporali sine uitio simoniae. 45. 212
  -    Praeceptum de non occidendo, quòd sit iuris naturalis, & non positiui, sicut  etiam alia praecepta Decalogi, secundum authorem. 12. 128
  -    Praeceptum de non occidendo,    quod semper fuerit aequale &  ante legem, & in lege, &  tempore Euangelij. 13. 128
  -    Praecepto de non occidendo,  quòd non magis prohibeatur homicidium authoritate publica, quàm priuata. 16. 129
  -    Praecepto hoc, Non occides,  quomodo prohibeatur omne homicidium, quòd  stando in lege naturae sola  est malum, & irrationabile. 14. 118
  -    Praecepto, Non occides, quid  & qualiter homicidium  prohibeatur. Et de triplici  opiniōe ibi recitata. 11. 125
  -    Praestare obsequium pontifici, ut illa ratione posset  consequi beneficium, an,  & quando esset simoniacum. 37. 201
  
  
 [*R*]
     R
  -    Ratio quòd nusquam sit, nec  unquam fuerit, nec erit,  ubi non sit notitia de Deo  probabilis, & cui omnes  teneantur rationabiliter  credere. 4. 356
  -          Rationis ad usum perueniens,  qui nec Deum cognoscit,  nec potest cognoscere, an  talis possit peccare. 8. 366
  -    Rationis ad usum quilibet  perueniens, quòd non teneatur se conuertere in  Deum explicitè, distinctè,  & formaliter. 12. 388
  -    Rationis ad usum quilibet  perueniens, quòd ad actum   aliquem teneatur statim.  13. 290
  -    Rationis ad usum quilibet  perueniens, quòd teneatur  se conuertere in bonum eo  modo, quo tunc potest, id  est conformiter ad cognitionem, quam habet. 14. 392
  -    Rationis ad usum quòd quis  possit uenire, & pro aliquo tempore non habere  notitiam Dei. 5. 859
  -    Rationis ad usum ueniens,  etiam si Deum non cognoscat, an talis possit bene  moraliter agere. 6. 359
  -    Rationis usus primum instans,  quid sit, uel quid uocetur.  Et quomodo deliberatio  non possit esse libera, id  est, quòd sit in potestate hominis deliberare, & non  deliberare. 20. 348
  -    Rationis usum an possit aliquis habere circa aliquam  materiam, uel obiectum, et  non cir a aliud, utpote circa materiam iustitiae, &  non circa materiam temperantiae, ut sit capax rationis ad deliberandum, &  iudicandum an sit iurandum, uel nocendum alicui,  & non sit capax ad consultandum, de fornicatione  sed habeat se ad illam tanquam puerum. 16. 344
  -    Rationis usum an possit habere quis ad peccandum  uenialiter prius, quàm ad  peccandum mortaliter. 11  380
  -    Rationis usum habere, quid  sit. 3. 326
  -    Rationis usum habere sufficientem circa artes, qui non   habeat circa materiam  moralem, quòd uideatur  possibile. 17. 344
  -    Rationis usum habere sufficientem circa artes, qui  non habeat circa materiam   moralem, licet sit possibi  le, quòd tamen uideatur  multum difficile, uel nunquam contingere. 18. 344
  -    Rationis usum habere circa  aliquam materiam moralem, & non circa omnes,  putatur impossibile ab authore. 19. 345
  -    Rationis usum quòd unus homo habeat, & alius non,  unde proueniat. 8. 336
  -    Rationis usum, quòd unus  homo habeat, & alius non,  possit immediatè ex parte  intellectus, & uoluntatis  prouenire. 9. 337
  -    Rationis usum quòd unus habeat, & alius non, quòd  talis differentia non proueniat ex aliquo habitu à  natura concreato, uel intellectu, uel in uoluntate,  qui solum sit in uno, &  non in alio, uel in puero,  & in adulto. 10. 337
  -    Recentiorum dictum, quòd  detur tempus induciarum,  in quo aliquis potest deliberare, quòd sit uanum.  26. 350
  -    Religionem si quis ingrediatur, an ille, qui eum recipit, possit pro ingressu aliquid recipere. 12. 237
  -    Restitutio pecuniae acquisitae   per simoniam, quòd non  sit de iure diuino. 4. 226
  -    Restitutionem qui bona fide  fecit dando pauperibus,  uel illi, à quo accepit, an  teneat factum. 7. 233
  
  
 [*S*]
     S
  -    Sacrificare homines Deo, ut  faciunt barbari, quòd sit  & iure diuino, & naturali prohibitum. 7. 79
  -    Sepulturae ius priuatum an  possit quis obtinere, &  quomodo. 11. 237
  -    Simonia aliqua, quòd sit omnino praecisè de iure positiuo. 16. 175
  -    Simonia an contingat circa  pensiones. 47. 213
  -    Simonia an sit aliqua circa  ea quae sunt uerè spiritualia, & secundum se & de  iure positiuo. Et quomodo  contractus aliquis, uel permutatio spiritualis secundum se de iure positiuo sit  simoniaca. 17. 176
  -    Simonia omnis an sit iure diuino prohibita, & an ali  qua sit solùm iure positiuo. 12. 172
  -    Simonia, quomodo fortè esset, si preces, fauor, uel laus,  & amicitia deducerentur  in pactum. 35. 198
  -    Simonia, quomodo esset, si fauor, uel preces, uel laus resoluerentur tanquam pretium in aliquod temporale. 34. 198
  -    Simonia, quòd sit diuino iure  prohibita. 10. 170
  -    Simonia, quòd sit illicita. 9.  170
  -    Simonia, quòd sit iure naturali prohibita. 11. 171
  -    Simonia, quòd in beneficijs  uniuersaliter sit de iure positiuo, & quomodo Papa  possit ea uendere sine rationabili causa, & sine uitio simoniae, uel ex rationabili causa, & sine peccato. 42. 205
  -    Simonia, quòd non committatur nec circa scientiam,  aut doctrinam, nec circa  aliud spirituale à spirituali creato. 5. 163
  -    Simoniae crimen, an inter paganos, & idololatras esse     potuerit. 20. 187
  -    Simoniae definitio. Et quid sit.  Et unde sit dicta simonia.  2. 159
  -    Simoniae in definitione, quid  per emptionem, & uenditionem intelligitur. 7. 168
  -    Simoniae peccatum quòd in  lege naturae & potuerit  esse, aut fuerit. 19. 186
  -    Simoniae obiectum circa quod  uersetur. 3. 160
  -    Simoniae peccatum, quòd in  lege scripta et potuit esse,  & fuit. 18. 185
  -    Simoniacus an possit esse  summus pontifex. 38. 202
  -    Simoniacus an sit is, qui timore, consanguinitate, precibus, & fauore, aut obsequio administrat spiritualia. 22. 188
  -    Simoniacus an de iure naturali et diuino teneatur restituere, an de solo positiuo. 3. 222
  -    Simoniaci poena quae sit. 16.  239
  -    Simoniacum quòd sit, conferre officium ecclesiasticum pro obsequio, quum  tale obsequium est pecunia          aestimabile, ita quòd tandem  resoluitur in commodum  temporale. Et quid si non  adsit pactum expressum,  uel tacitum. 36. 199
  -    Simoniacum quòd non sit conferre spirituale sine respectu ad commodum, uel incommodum, timore indignationis. 23. 189
  -    Simoniacum utrum sit sperare beneficium spirituale  ex officio temporali. 40.  204
  -    Simoniacè consecutus beneficium ecclesiasticum, quòd  nihil iuris acquirat in illo,  neque faciat fructus suos, sed  teneatur resignare. 2. 222
  -    Spirituale dare digno ex timore mali temporalis, ut  uitae, aut exilij, aut carceris, dummodo hoc non redundet in aliquod commodum temporale, uel sit ex  pacto, aut aliquo modo  per modum pretij, quòd  non uideatur esse malum.  25. 190
  -    Spirituale dare ex timore alicui digno, quòd uideatur  non esse malum. 24. 189
  -       Spirituale, quòd in hoc proposito uocetur donum Spiritus sancti. 6. 166.
  -    Spirituale quid dicatur in  materia simoniatica. 4. 161
  -    Spiritualia promittere, an  sit simonia. 41. 205
  -    Spiritualia, quòd sint aliqua  iure positiuo. Et quae sint.  14. 174
  
  
 [*T*]
     T
  -    Titulus triplex recipiendi  temporalia mediantibus  spiritualibus describitur.  18. 240
  -    Temporale esto, quòd non  possit aliquis recipere pro  spiritualibus titulo emptionis & uenditionis, an  aliquo titulo spirituali  possint esse media ad aliquod temporale. 17. 239
  
  
 [*V*]
     V
  -    Vendere Canonicatum simplicem, quòd non minus sit  simonia, quàm uendere beneficium cum cura animarum. 43. 207
  -    Verba nulla, nec exorcismi,  quòd non habeant efficaciam infallibilem ad cogendum daemones, & arcendum         illos, ita ut semper sortiantur effectum suum. 24. 298
  -    Vitam per abstinentiam ex  intentione reddere breuíorem, quòd non liceat. 12. 95
  -    Vitam quantum quis per alimenta possit protelare, quod   non teneatur. 13. 96
  -    Vitam reddere breuiorem per  abstinentiam, utrum liceat. 11. 95
  -    Vitae conseruandae ratione  quòd non sint omnia media adhibenda, sed solum  illa, quae ad hoc sunt de se  & ordinata, & congrua.  35. 148
  -    Vita quòd non sit in discrimine pro bonis temporalibus ponenda, inter quae   gloria, honor, & fama reponuntur. 36. 149
  -    Vitam abbreuiare quòd nullo modo liceat, etsi non teneatur omnia media licita  etiam facere, ut sibi uitam  reddat longiorem. 33. 147
  -    Vitam suam propriam quòd  quilibet teneatur conseruare per alimentum, probatur. 1. 51
  -    Vsum rationis posse tolli per  habitus existentes in uoluntate, puta ex odio, uel  amore uoluntatis, quòd  sit probabile, posita etiam  omnimoda rectitudine ex  parte sensitiua. 13. 340
  -    Vti alimentis, quibus uita breuior reddatur, quando non  esset peccatum. 14. 96
  -    Vti quis singulari inedia, &  cibo nocuo, quando non  excusaretur à mortali peccato. 15. 97
  
  
  
  
   FINIS.                    
  
        